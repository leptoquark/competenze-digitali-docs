Linee guida per la qualità delle competenze digitali nelle professionalità ICT
==================================================================================================================

*Aggiornamento del manuale operativo "Dizionario dei profili di competenza per le professioni ICT", anno 2018*

**Generalità del documento**

Il presente documento contiene la versione aggiornata rispetto alle
evoluzioni normative, sia legislative che tecniche, delle linee guida
per la qualità delle competenze digitali nelle professionalità ICT che
dal 5 maggio 2017 sostituiscono globalmente, il “Dizionario dei profili
di competenza per le professioni ICT” versione 1.3 del 02.02.2010.
All’interno del presente documento si desidera garantire una continuità
evolutiva delle professionalità ICT ed il contesto di applicazione
rispetto agli esistenti manuali operativi AgID.

1. Obiettivi
--------------

Le Linee guida sulla qualità dei beni e dei servizi ICT per la
definizione ed il governo dei contratti della pubblica amministrazione,
naturale punto di riferimento del presente documento, hanno lo scopo di
definire:

-  Un quadro di riferimento complessivo per l’appalto pubblico di
   servizi ICT da parte delle amministrazioni;

-  Metodi quantitativi da applicarsi per definire misure di qualità e
   identificare processi di misura, allo scopo di fornire indicazioni
   concrete, pragmatiche, immediatamente applicabili, sia alle
   amministrazioni appaltanti che ai fornitori offerenti;

-  Adeguate clausole, da utilizzarsi in fase di negoziazione, per la
   definizione di capitolati e contratti pubblici per la fornitura di
   beni e servizi nel settore ICT, relative alla descrizione delle
   attività da prevedersi contrattualmente, ai prodotti che dette
   attività realizzano (*deliverable* contrattuali), agli indicatori e
   misure di qualità da riferirsi sia alle attività che ai prodotti;

-  Clausole successivamente utili nella fase di attuazione dei contratti
   ICT, per la necessaria azione di governo del contratto e lo
   svolgimento del monitoraggio per la verifica del rispetto dei
   requisiti contrattuali in termini di tempi, costi e stato avanzamento
   lavori, quantità e qualità attese dei servizi ICT richiesti.

Il tema del rapporto Cliente-Fornitore è fondamentale dell’intero
impianto delle Linee guida AgID, ed in particolare nel caso in cui il
Cliente, nella fattispecie un’Amministrazione Pubblica, abbia demandato
ad un Fornitore esterno le attività di sviluppo e di esercizio del
proprio sistema informativo automatizzato. Si parla in questo caso di
esternalizzazione (o outsourcing), ed il Fornitore (che nel caso
concreto potrebbe corrispondere anche ad una pluralità di soggetti con
compiti differenziati) è denominato *outsourcer*.

Rispetto ai manuali della qualità ICT [1]_, come evidenziato nel
“Manuale 2 - “Strategie d’acquisizione”, l’esternalizzazione di attività
critiche connesse all’ICT, è un processo che, oltre a comportare
rilevanti rischi strategici, economici ed operativi, produce notevoli
ripercussioni sulla struttura organizzativa del Cliente, la quale, nel
delegare all’outsourcer le attività operative, deve necessariamente
svolgerne o potenziarne di nuove, orientate al governo dell’ICT (si veda
a tal proposito il Manuale “Organizzazione della funzione ICT”).

Le Linee guida, tramite il Manuale 4 – “Dizionario delle forniture ICT”,
forniscono un modello operativo per la costruzione di contratti nei
quali il Fornitore agisce nell’ambito di un’ampia delega operativa e nel
rispetto di un prefissato insieme di livelli di servizio, finalizzati a
garantire un livello di qualità ottimale per il Cliente. Applicando tale
modello, sul quale si tornerà con maggior dettaglio nel seguito, è
possibile scomporre ogni contratto ICT in un insieme di forniture
elementari (le Classi di Fornitura), per ognuna delle quali vengono
fornite indicazione per dimensionare tutti i parametri contrattualmente
rilevanti: attività da eseguire, *deliverable* attesi, livelli di
servizio, ecc.

Secondo questo approccio, l’Amministrazione è esonerata dalla necessità
della diretta gestione delle risorse umane dedicate all’erogazione dei
servizi ICT e può concentrare la propria attività nell’ambito del
governo del contratto, intervenendo laddove vi siano scostamenti fra gli
indici di qualità misurati ed i valori di soglia concordati.

Questo paradigma, che ha dato prova di sicura efficacia, può tuttavia
essere integrato e migliorato, introducendo meccanismi di prevenzione
che riducano i rischi di ottenere prestazioni inadeguate. Uno dei
possibili strumenti che si possono utilizzare riguarda la possibilità di
imporre al Fornitore, mediante opportuni vincoli contrattuali,
l’utilizzo di figure professionali in possesso di un profilo di
competenze adeguato alle attività che dovranno eseguire.

Naturalmente, poiché in una fornitura ICT possono essere numerose le
figure professionali coinvolte, occorre concentrarsi sulle figure più
importanti (che chiameremo “figure chiave”), quelle cioè in grado di
apportare maggior valore al processo produttivo del Fornitore e quindi
costituiscono un elemento critico della fornitura.

Questo manuale intende fornire alle Amministrazioni indicazioni su come
integrare la prestazione di servizi professionali nell’ambito di
contratti di servizio ICT, costruiti secondo il modello proposto delle
Linee guida. Esso quindi non è indirizzato ad una singola fase del ciclo
di vita dell’acquisizione di forniture ICT, ma piuttosto fornisce
indicazioni trasversali, ogni volta che sia necessario trattare temi
riguardanti l’impiego di figure professionali. In particolare, saranno
evidenziati i possibili impatti sulla redazione dei documenti di gara,
in quanto il capitolato tecnico dovrà fornire descrizioni
sufficientemente dettagliate delle figure professionali richieste, il
disciplinare dovrà specificare criteri per la loro selezione, nel
contratto dovranno essere formulati specifici strumenti di governo quali
gli obiettivi legati alle figure professionali impiegate, modalità di
misura e controllo delle prestazioni, eventuali sanzioni e penali, ecc.

Naturalmente, come è nello spirito delle Linee guida, i contenuti di
questo Manuale non intendono esprimere indicazioni cogenti, ma dare
suggerimenti da adattare alle specifiche situazioni, la cui adozione può
agevolare e semplificare il rapporto Pubblica Amministrazione e
Fornitori, creando un lessico comune.

Anticipiamo brevemente nel seguito i temi che saranno trattati nei
successivi capitoli del manuale.

Nel capitolo 4 viene introdotto il concetto di “profilo di competenza”,
oggetto del presente manuale, che può essere definito come l’insieme
delle caratteristiche invarianti per un determinato professionista ICT.
Si tratta evidentemente di un’astrazione che ci consente una trattazione
generale delle competenze ICT, al di fuori di un contesto produttivo
definito.

I profili di competenza sono stati definiti sulla base del modello per
l’identificazione di conoscenze, abilità e competenze per la definizione
di figure professionali ICT (e-Competence Framework 3.0), recepito in
Italia dalla norma UNI EN 16234-1 e vengono definiti e catalogati nella
norma multi-parte UNI 11621. Complessivamente tali profili costituiscono
un sistema classificatorio delle figure professionali ICT che verrà
adottato integralmente, includendo anche quei profili, impiegati in
attività di back office, che difficilmente trovano riscontro nei
contratti stipulati dalla Pubblica Amministrazione. Ogni profilo di
competenza è descritto all’interno della specifica norma UNI.
All’interno di questo documento sono riportati esclusivamente il nome
della figura e la sua mission.

L’utilizzo o la riproduzione parziale o integrale, come anche la
modifica di tali documenti è liberamente consentita purché finalizzata
alla redazione di atti di gara, contratti e capitolati tecnici per
l’acquisto di beni e servizi ICT.

Il profilo di competenza è lo strumento che viene proposto per la
gestione dei contratti che prevedono prestazioni di servizi
professionali. Occorre tuttavia evidenziare che esso non è sufficiente
per la definizione di una concreta figura professionale. Esso è,
infatti, privo di una componente essenziale (che potremo chiamate
curricolare) che caratterizza ogni figura professionale nell’ambito di
una specifica fornitura ICT. Il paragrafo conclusivo del capitolo mette
a confronto questi due concetti, da cui derivano limiti ed opportunità
offerti dallo strumento “profilo di competenza”.

1.1. Acronimi e abbreviazioni
~~~~~~~~~~~~~~~~~~~~~~~~~~~~~~

AgID Agenzia per l'Italia Digitale

ANPAL Agenzia Nazionale Politiche Attive Lavoro

Ateco Attività Economiche

CASE Computer Aided Software Engineering

CEN Comitato Europeo di Normazione

CERT Computer Emergency Response Team

CIO Chief Information Officer

CISO Chief Information Security Officer

CNIPA Centro Nazionale Informatica Pubblica Amministrazione (ora AgID)

CP2011 Classificazione Professioni (2011)

CSIRT Computer Security Incident Response Team

CV Curriculum Vitae

D.Lgs. Decreto Legislativo

DB Database

DBMS Database Management System

DM Decreto Ministeriale

DPCM Decreto Presidente del Consiglio dei Ministri

e-CF e-Competence Framework

EN Norma tecnica europea

EQF European Qualification Framework

GDA Geo Data Analyst

GDA GeoData Analyst

GIM Geographic Information Manager

GIO Geographic Information Officer

GIS Geographic Information System

GIT/S Geographic Information Technician / Specialist

GKE Geographic Knowledge Enabler

ICT Information and Communication Technology

IDE Integrated Development Environment

IDT Infrastrutture di Dati Territoriali

IG Informazione Geografica

ISCO International Standard Classification of Occupation

ISO International Standards Organization

ISO/IEC International Standards Organization / International
Electrotechnical Commission

Istat Istituto Nazionale di Statistica

KPI Key Performance Indicators

OLA Operational Level Agreements

OO Object Oriented

PA Pubblica Amministrazione

QNQ Quadro Nazionale Qualificazioni

SGSI Sistema Gestione Sicurezza delle Informazioni

SLA Service Level Agreements

SOC Security Operation Center

UML Unified Modeling Language

UNI Ente Nazionale Italiano di Normazione

WBS Work Breakdown Structure

2. Riferimenti legislativi e norme tecniche per l’identificazione di professionalità e certificazioni
---------------------------------------------------------------------------------------------------------

L’evoluzione delle attività economiche, il trasferimento delle
conoscenze e delle competenze all’interno del mercato unico europeo, in
assenza di strumenti terminologici che consentano di caratterizzare in
modo univoco le molteplici attività professionali, pongono il problema
della qualificazione e, prima ancora, della “riconoscibilità” delle
professioni, del trasferimento delle competenze, della tutela dei
lavoratori.

Negli ultimi anni in ISO, CEN e UNI sono nate numerose iniziative di
qualificazione di attività professionali (alcune direttamente collegate
ad aspetti tecnologici, altre relative a professioni per nuovi bisogni)
che hanno portato alla definizione da parte di numerose Commissioni
tecniche di un consistente pacchetto di norme UNI.

Inoltre, sulla base delle molteplici sollecitazioni del mercato, l'UNI
ha costituito nell'aprile 2011 la commissione tecnica “Attività
professionali non regolamentate”, con lo scopo di definire terminologia,
principi, caratteristiche e requisiti relativi alla qualificazione di
attività professionali e/o professioni non regolamentate e non
rientranti nelle competenze di altre commissioni tecniche ed Enti
Federati.

Le professioni non regolamentate sono disciplinate dalla Legge 4 del 14
gennaio 2013 e dal Decreto Legislativo 16 gennaio 2013, n. 13.

Le professioni regolamentate in ordini o collegi ai sensi della
direttiva 2005/36/CE [2]_, di cui al Decreto del Presidente Della
Repubblica 7 agosto 2012, n. 137 [3]_, sono disciplinate nel Decreto del
Presidente Della Repubblica 5 giugno 2001, n. 328 e successive
modificazioni e integrazioni [4]_.

2.1. Legge 14 gennaio 2013, n. 4
~~~~~~~~~~~~~~~~~~~~~~~~~~~~~~~~~~~~

Con l’approvazione della Legge 4 del 14 gennaio 2013 “Disposizioni in
materia di professioni non organizzate”  [5]_ l’attività di normazione
UNI ha assunto ulteriore rilevanza. Infatti, la legge dà piena
applicazione al principio di sinergia tra legislazione e normazione
tecnica. In particolare, l’articolo 6 “Autoregolamentazione volontaria”,
pur non rendendo obbligatorio il rispetto delle norme UNI, definisce
quei principi e criteri generali che disciplinano l’esercizio
autoregolamentato dell’attività professionale che la norma tecnica di
fatto garantisce. Così la conformità alle norme UNI e la partecipazione
ai lavori degli organi tecnici (di cui all’articolo 9 “Certificazione di
conformità a norme tecniche UNI”) diventano un fattore determinante.

Per concorrere alla promozione dell’informazione nei confronti dei
professionisti e degli utenti riguardo alla pubblicazione delle norme
UNI relative alle attività professionali “non regolamentate” (art. 6.4
della legge 4/2013), è costantemente aggiornato l'elenco delle norme UNI
pubblicate ai sensi della legge 4/2013 [6]_.

Attraverso le Legge 14 gennaio 2013, n. 4 sono state fornite le
indicazioni per l’accreditamento sia delle associazioni professionali
che per quanto riguarda il riconoscimento di eventuali certificazioni.
Gli organismi di certificazione accreditati dall'organismo unico
nazionale di accreditamento possono infatti rilasciare, su richiesta del
singolo professionista anche non iscritto ad alcuna associazione, il
certificato di conformità alla norma tecnica UNI (quale è e-CF, ad
esempio) definita per la singola professione.

2.2. Decreto Legislativo 16 gennaio 2013, n. 13
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Un altro tassello fondamentale in questa direzione è stato poi il D.Lgs.
16 gennaio 2013, n. 13 [7]_ perché ha inciso profondamente sulle
dinamiche dell’incontro tra la domanda e l’offerta di lavoro,
sull’inquadramento del personale e le mansioni del lavoratore e sulla
libera circolazione dei lavoratori nell’ambito dell’Unione europea.
Questo perché non si obbligano in alcun modo le persone a certificarsi,
ma si introduce la rappresentatività della certificazione come strumento
di forza e di riconoscimento sul mercato di specifiche competenze
acquisite.

La strategia Europa 2020 pone lo sviluppo di conoscenze, capacità e
competenze quale premessa per la crescita economica e dell'occupazione
al fine di migliorare l'ingresso e la progressione nel mercato del
lavoro, facilitare le transizioni tra le fasi lavorative e di
apprendimento, promuovere la mobilità geografica e professionale.

In tale prospettiva si afferma l’esigenza di costruire un sistema di
riconoscimento, validazione e certificazione delle competenze che
permetta all’individuo di poter valorizzare e spendere le proprie
competenze acquisite in un determinato contesto geografico, nel mercato
europeo del lavoro e nei sistemi di istruzione e formazione.

Il sistema nazionale di certificazione delle competenze è previsto
dall’art. 4 (co. 58) della legge 92 del 2012 che delega il governo alla
definizione delle norme generali e dei livelli essenziali delle
prestazioni per l’individuazione e validazione degli apprendimenti
acquisiti in contesti non formali e informali, con riferimento al
sistema nazionale di certificazione delle competenze e ne stabilisce i
criteri e principi direttivi. I successivi co. 64-68 dello stesso
articolo disegnano il sistema pubblico nazionale di certificazione delle
competenze, mentre, il D.Lgs. 16 gennaio 2013 n. 13 ne disciplina
l’attuazione.

Il D.Lgs. n. 13/2013 costituisce quindi il “tassello” fondamentale per
valorizzare il diritto delle persone all’apprendimento permanente, in
un’ottica personale, sociale e occupazionale. Il decreto si articola in
due linee di intervento prioritarie:

a) la costituzione del repertorio nazionale dei titoli di istruzione e
   formazione e delle qualificazioni professionali;

b) la definizione degli standard minimi del servizio del sistema
   nazionale di certificazione delle competenze (di processo, di
   attestazione, di sistema).

La certificazione contiene dunque un valore aggiunto intrinseco, in
quanto garantisce una differenziazione dal resto delle qualificazioni
esistenti (attestati di frequenza cartacei, cui potrebbe non
corrispondere un’adeguata modalità di verifica dell’acquisizione di
competenze e di aggiornamento dei contenuti professionali).

Con il Decreto dell’8 gennaio 2018 [8]_ il Ministero del Lavoro e delle
Politiche Sociali apre all’inquadramento delle professioni definite con
certificazioni private nell’European Qualification Framework - EQF, il
sistema di classificazione che permetterà di riconoscere a livello
europeo le professioni per il loro contenuto di competenze e abilità,
favorendo una reale libera circolazione dei professionisti nell’Unione,
assegnando a ciascuna certificazione un livello EQF nella scala da 1 a
8.

Il processo di referenziazione al sistema EQF si sta completando
relativamente alle qualificazioni rilasciate dagli Enti titolati
(individuati dal D.Lgs. n. 13 del 2013, Enti autorizzati a rilasciare
certificazioni delle competenze nell’ambito pubblico), attraverso
l’istituzione del Quadro Nazionale delle Qualificazioni - QNQ, di cui al
Decreto, mentre si stanno definendo le modalità per individuare e
riferire al quadro stesso le certificazioni private (non quindi
rilasciate dagli enti titolati previsti dalla Legge 13 del 2013), in
logica di complementarità e osmosi delle attestazioni rilasciate da enti
titolati nell’ambito pubblico, purché compatibili e referenziabili nel
Quadro Nazionale delle Qualificazioni.

Ai sensi del D.Lgs. 13/2013 il valore delle qualificazioni rilasciate
nel rispetto del Decreto non è equiparato al valore legale del titolo di
studio (valore, occorre dirlo, assegnato da prassi e consuetudine, e non
per un disposto legislativo), tuttavia è prevedibile che il QNQ, con
l’apertura all’inserimento delle qualificazioni rilasciate da privati,
unito al formidabile interesse che i professionisti hanno mostrato nei
confronti della certificazione delle professioni, costituirà uno
strumento affidabile per le esigenze reali del sistema produttivo e darà
concreto impulso alla libera circolazione delle professioni.

2.3. Norme tecniche di riferimento
~~~~~~~~~~~~~~~~~~~~~~~~~~~~~~~~~~~~

-  **UNI EN 16234-1:2016** e-Competence Framework (e-CF) - A common
   European Framework for ICT Professionals in all industry sectors -
   Part 1: Framework. Contiene il framework per la definizione delle
   competenze ICT specialistiche (e-Competence Framework 3.0).

-  **UNI 11506:2017.** *Attività professionali non regolamentate -
   Figure professionali operanti nel settore ICT - Requisiti per la
   valutazione e certificazione delle conoscenze, abilità e competenze
   per i profili professionali ICT basati su e-CF.* Contiene le modalità
   di validazione dell'apprendimento del modello e-Competence Framework
   per i profili contenuti nelle norme UNI 11621 parte 2 e successive.

-  **UNI 11621-1:2017**. *Attività professionali non regolamentate –
   Profili professionali per l’ICT – Metodologia per la costruzione di
   profili professionali basati sul sistema e-CF*. Contiene la
   definizione della struttura tipo dei modelli per la catalogazione dei
   profili professionali ICT. Questo modello, oramai un riferimento, può
   essere utilizzato per la generazione di nuovi profili.

-  **UNI 11621-2:2017**. *Attività professionali non regolamentate –
   Profili professionali per l’ICT – Profili professionali di “seconda
   generazione”*. Contiene i profili professionali ICT di seconda
   generazione (23 profili professionali): Account Manager, Business
   Analyst, Business Information Manager, Chief Information Officer,
   Database Administrator, Developer, Digital Media Specialist,
   Enterprise Architect, ICT Consultant, ICT Operations Manager, ICT
   Security Manager, ICT Security Specialist, ICT Trainer, Network
   Specialist, Project Manager, Quality Assurance Manager, Service Desk
   Agent, Service Manager, Systems Administrator, Systems Analyst,
   Systems Architect, Technical Specialist e Test Specialist.

-  **UNI 11621-3:2017**. *Attività professionali non regolamentate –
   Profili professionali per l’ICT – Profili professionali relativi alle
   professionalità operanti nel Web.* Contiene i profili professionali
   identificati per chi opera nel Web (25 profili professionali): Web
   Community Manager, Web Project Manager, Web Account Manager, User
   Experience Designer, Web Business Analyst, Web DB Administrator,
   Search Engine Expert, Web Advertising Manager, Frontend Web
   Developer, Server Side Web Developer, Web Content Specialist, Web
   Server Administrator, Information Architect, Digital Strategic
   Planner, Web Accessibility Expert, Web Security Expert, Mobile
   Application Developer, E-commerce Specialist, Online Store Manager,
   Reputation Manager, Knowledge Manager, Augmented Reality Expert,
   E-Learning Specialist, Data Scientist e Wikipedian.

-  **UNI 11621-4:2017.** *Attività professionali non regolamentate –
   Profili professionali per l’ICT – Profili professionali relativi alla
   sicurezza delle informazioni.* Contiene i profili professionali
   dedicati alla sicurezza informatica (12 profili professionali):
   Responsabile di sistemi per la gestione della sicurezza delle
   informazioni, Responsabile della sicurezza dei sistemi per la
   conservazione digitale, Responsabile della continuità operativa
   (ICT), Responsabile della sicurezza delle informazioni (CISO),
   Manager della sicurezza delle informazioni, Analista di processo per
   la sicurezza delle informazioni, Analista tecnico per la sicurezza
   delle informazioni, Analista forense, Specialista di processo della
   sicurezza delle informazioni, Specialista infrastrutturale della
   sicurezza delle informazioni, Specialista applicativo della sicurezza
   delle informazioni e Specialista nella risposta agli incidenti.

-  **UNI 11621-5:2018** – *Attività professionali non regolamentate –
   Profili professionali per l’ICT - Profili professionali relativi
   all’informazione geografica*. Contiene i profili professionali
   dedicati all’informazione geografica (5 profili professionali):
   GeoData Analyst, Geographic Information Manager, Geographic
   Information Officer, Geographic Information Technician / Specialist
   eGeographic Knowledge Enabler.

3. Metodologia di lavoro
-------------------------

La prima versione delle Linee guida sulla qualità dei beni e dei servizi
ICT per la definizione ed il governo dei contratti della Pubblica
Amministrazione pubblicate nel 2010 è stata il frutto di un Gruppo di
lavoro interdisciplinare, costituito dal Centro nazionale per
l’informatica nella pubblica amministrazione (CNIPA), che ha operato dal
Dicembre 2003 al Gennaio 2005 ed ha coinvolto alcune Amministrazioni
centrali, due società di informatica a capitale interamente pubblico
(CONSIP, SOGEI) e le Associazioni di categoria dei fornitori ICT
(Confindustria servizi innovativi e tecnologici e ASSINFORM).

Nel 2016, a seguito della normazione-tecnica di modelli e profili di
competenza ICT, e con la pubblicazione del secondo rapporto
dell’Osservatorio per le Competenze Digitali 2015 (coordinato da AgID e
composto da AICA, Assinform, Assintel e Assinter) si è deciso di
allineare i contenuti del presente manuale e dei contenuti del rapporto
dell'Osservatorio, relativamente alle professionalità ICT, agli standard
tecnici di riferimento di cui al punto 2.3 del presente documento.

AgID si impegna ad aggiornare il presente manuale in caso di novazioni
nel settore, utili alla valorizzazione delle competenze digitali
nell’ambito del settore professionale ICT, sia dei dipendenti della
Pubblica Amministrazione che delle figure professionali impegnate nelle
forniture di servizi alla Pubblica Amministrazione.

4. Profili di competenza
------------------------------

Le modalità di affidamento dei servizi ICT ad un Fornitore esterno sono
regolate da atti contrattuali il cui scopo principale è quello di
garantire al Cliente una qualità del servizio sufficiente a soddisfare
le esigenze precedentemente individuate. Nello schema proposto dalle
Linee guida, già richiamato nel capitolo introduttivo, spetta al
Fornitore il dimensionamento e la gestione delle risorse (tecniche,
strumentali ed ovviamente anche umane), necessarie all’erogazione del
servizio. Proprie del Cliente sono invece le attività di governo, come
il costante controllo che gli indicatori di qualità misurati non si
discostino da quelli concordati e, in caso contrario, nei vari
interventi di recupero.

In un contratto di servizio così concepito il Cliente, che ovviamente
conserva il diritto di sindacare qualunque scelta del Fornitore, anche
concernente le risorse umane, all’atto pratico potrebbe trovare più
conveniente, specialmente se non dispone di una sufficiente esperienza,
prevenire eventuali inefficienze, imponendo al Fornitore l’utilizzo di
personale di accertata competenza professionale.

Per la stesura di clausole contrattuali che abbiano tali finalità è
necessario descrivere le figure professionali richieste in modo
esauriente e non ambiguo ponendole in relazione al ruolo che dovranno
assumere nel gruppo di lavoro o modello di servizio del Fornitore.

È opportuno chiarire che la caratterizzazione di una figura
professionale, in ambito contrattuale, può essere logicamente scomposta
in due componenti. La prima, che comprende le connotazioni di carattere
più generale sarà definibile in modo indipendente dal ruolo che dovrà
effettivamente essere assunto in una particolare fornitura. Ci
riferiremo d’ora in avanti a questa componente con il termine “Profilo
di competenza”, intendendo specificamente con questo:

-  le competenze possedute, ovvero l’abilità di portare a termine un
   insieme determinato di compiti tecnici o manageriali;

-  le conoscenze possedute, di supporto allo svolgimento dei compiti
   richiesti;

-  i ruoli (insieme di specifiche attività e/o responsabilità) che
   tipicamente possono essere coperti;

-  le attitudini possedute, che facilitano l’assunzione di comportamenti
   adeguati al ruolo.

La seconda componente, influenzata fortemente dalla particolare
fornitura in oggetto, non può essere trattata in modo generale. Essa si
connota, per esempio, attraverso il patrimonio di concrete conoscenze
riguardanti specifiche tecnologie e/o metodologie, oltre che in
comprovate esperienze pregresse espletate in ambiti determinati. Tali
caratterizzazioni evidentemente definiscono un curriculum vitae ideale
comprendendo aspetti quali:

-  istruzione e formazione, ovvero l’insieme di titoli di studio,
   abilitazioni e certificazioni possedute;

-  esperienze professionali intese come specifiche fattive attività
   espletate all’interno di organizzazioni in un ruolo definito e legato
   a specifiche responsabilità, eventualmente per conto di identificati
   clienti esterni;

-  anni di esperienza ricoperti nei diversi ruoli.

In questo capitolo ci limiteremo a definire un modello descrittivo dei
profili di competenza delle figure professionali ICT, disinteressandoci
totalmente dei dati curricolari. Per la descrizione delle competenze ICT
è stata adottata la stessa classificazione operata dal riferimento
europeo contenuto nella norma UNI EN 16234-1 "e-Competence Framework",
utilizzandone la traduzione in lingua italiana.

4.1. Modello e-CF 3.0 (UNI EN 16234-1)
~~~~~~~~~~~~~~~~~~~~~~~~~~~~~~~~~~~~~~~

La norma UNI EN 16234-1 fornisce un riferimento di 40 competenze
richieste e praticate nel contesto lavorativo dell’Information and
Communication Technology (ICT); l’uso di un linguaggio condiviso per
descrivere competenze, skill e livelli di proficiency lo rende
facilmente comprensibile in tutta Europa. La norma fornisce un
linguaggio condiviso per la descrizione delle Competenze dei
Professionisti ICT, delle professioni e delle organizzazioni, ed è stato
pensato per soddisfare le necessità delle imprese e di altre
organizzazioni nel settore pubblico e privato.

La norma UNI EN 16234-1 offre una definizione chiara ed una guida sicura
a supporto delle decisioni sia nel processo di selezione e reclutamento
dei candidati, sia in quello di assessment e formazione di
professionisti ICT. La norma UNI EN 16234-1 rende possibile
l’identificazione di skill e competenze che possono essere richieste per
svolgere correttamente un compito nell’ambito di una responsabilità
assegnata. Una sua adozione diffusa da parte di aziende ed
organizzazioni Europee aumenterà la trasparenza, la mobilità e
l’efficienza nella gestione risorse umane del settore ICT.

L’ e-Competence Framework 3.0 (UNI EN 16234-1) è strutturato in quattro
dimensioni. Queste dimensioni riflettono differenti livelli di requisiti
di business e di pianificazione delle risorse umane e integrano delle
linee guida per la definizione dei livelli di abilità lavorative. Le
dimensioni sono così strutturate:

-  Dimensione 1: 5 aree di e-Competence, derivate dai processi business
   dell’ICT: PLAN (PIANIFICARE) - BUILD (REALIZZARE) – RUN (OPERARE) –
   ENABLE (ABILITARE) – MANAGE (GESTIRE).

-  Dimensione 2: Un insieme di e-Competence di riferimento per ciascuna
   area, con una descrizione generica per ciascuna competenza. Le 40
   competenze identificate in totale forniscono le definizioni di
   riferimento dell’e-CF 3.0.

-  Dimensione 3: Livelli di Capacità per ciascuna e-Competence: sono
   articolati in Livello di e-Competence da e-1 a e-5, e messi in
   relazione con i livelli EQF da 3 a 8.

-  Dimensione 4: Esempi di knowledge (conoscenza) e skill (capacità):
   sono in relazione alla dimensione 2 della e-Competence. Tali esempi,
   descrivono il contesto aggiungendo valore al framework e comunque non
   devono ritenersi esaustivi.

Mentre le definizioni delle competenze sono esplicitamente assegnate
alle dimensioni 2 e 3 e gli esempi di knowledge e skill sono presenti
nella dimensione 4 del framework, le attitudini sono inserite in tutte e
tre le dimensioni.

|image0|

Figura 1. European e-Competence Framework versione 3.0 visione di
insieme.

**I principi guida di e-CF**

-  **e-CF è un abilitatore**; è stato progettato per essere uno
   strumento di empowerment per gli utenti, e non per definire alcun
   tipo di restrizione. L’e-CF fornisce una struttura e dei contenuti
   applicabili a differenti attori: società che operano nel settore
   privato e pubblico, società utenti e fornitrici di ICT, istituzioni
   ed associazioni che si occupano di istruzione, di formazione e di
   certificazione, partner sociali e professionisti. In questo ampio
   contesto, l’e-CF è pensato per sostenere la comprensione, non per
   rendere obbligatorio l’uso di ogni termine utilizzato dentro il
   framework.

-  **L’e-CF definisce** la competenza ICT come “una abilità dimostrata
   di applicare conoscenza (*knowledge*), abilità (*skill*) e attitudini
   (*attitude*) per raggiungere risultati osservabili”. Questo è un
   concetto olistico direttamente connesso con le attività praticate sul
   posto di lavoro che comprendono comportamenti umani complessi
   espressi e incorporati nelle attitudini.

-  **La competenza è un concetto duraturo** e anche se la tecnologia, i
   mestieri, la terminologia del marketing e i concetti promozionali
   cambiano rapidamente nel mondo ICT, l’e-CF rimane durevole grazie ad
   un processo di aggiornamento (circa ogni tre anni) che ne mantiene la
   rilevanza.

-  **Una competenza può essere una componente del ruolo, ma non può
   essere usata come sostitutivo della denominazione del ruolo** , ad
   esempio, la competenza, D.7. “Gestione delle vendite” (Sales
   Management) non rappresenta l’intero profilo del ruolo di “Sales
   Manager”. Le competenze possono essere aggregate, a seconda delle
   esigenze, per rappresentare il contenuto essenziale di un ruolo
   professionale o profilo. Allo stesso modo una singola competenza può
   essere assegnata ad un numero di differenti profili professionali.

-  **La competenza non deve essere confusa con concetti tecnologici o di
   processo** come, ‘Cloud Computing’ o ‘Big Data’. Questi concetti
   rappresentano tecnologie in evoluzione e, nel contesto dell’e-CF,
   possono essere integrati come esempi nella descrizione della
   conoscenza (knowledge) e delle abilità (skill).

-  **L’e-CF non identifica ogni possibile competenza praticata da un
   professionista o da un manager ICT, né le competenze sono
   necessariamente applicabili solo all’ICT**. L’e-CF articola le
   competenze associandole ai ruoli dell’ICT, ruoli che si possono
   trovare anche in altre professioni, ma che risultano altrettanto
   importanti anche nel contesto ICT, per esempio C.4 ‘Gestione Problemi
   (Problem Management)’ o E.3 ‘Gestione del Rischio (Risk Management)’.
   Tuttavia, per mantenere il focus sull‘ICT, l’e-CF evita competenze
   generiche e trasversali quali ‘Communications or General Management’
   che, anche se applicabili sono ampiamente articolate in altre
   strutture. La scelta delle competenze da includere in e-CF non è
   quindi fatta secondo un metodo scientifico, ma è piuttosto un
   processo pragmatico che ha visto coinvolto un ampio spaccato di
   stakeholder che hanno identificato le competenze sulla base delle
   conoscenze e delle esperienze nel settore.

-  **L’e-CF è strutturato in quattro dimensioni.** Le e-competence nella
   dimensione 1 e 2 sono presentate dal punto di vista organizzativo e
   non dal punto di vista della persona. La dimensione 3, che definisce
   i livelli di e-competence in relazione allo European Qualifications
   Framework (EQF), funge da collegamento tra le competenze
   organizzative e quelle individuali.

-  **L’e-CF ha al suo interno un collegamento ad EQF;** i livelli di
   competenza definiti in e-CF sono relazionati ai livelli definiti in
   EQF. La relazione tra i livelli di apprendimento EQF e livelli di
   competenza e-CF è stata sviluppata sistematicamente per consentire
   l’interpretazione coerente dell‘EQF nell’ambiente di lavoro ICT.

Per un approfondimento si rimanda all’appendice 6.1: “Mappa delle
competenze e-CF” per un estratto e alla norma UNI EN 16234-1 per il
dettaglio.

4.2. Albero genealogico dei profili professionali ICT
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Con gli elementi del framework definito nella UNI EN 16234-1 è possibile
identificare le competenze dei singoli soggetti, catalogandole in modo
univoco. A livello europeo, e successivamente con normazione tecnica
nazionale, si sono identificate delle famiglie di profili professionali
di prima generazione, che hanno dato seguito 23 profili professionali
ICT di seconda generazione. Considerato che tali profili possono essere
non idonei a coprire tutte le eventuali specializzazioni, si sono
previsti successivi profili, definiti di terza generazione. La cosa che
accomuna tutti questi profili è lo schema tipo utilizzato per la
catalogazione, con campi ben definiti, così come avviene similmente per
la definizione del CV in formato europeo Europass.

|image1|

Figura 2. Albero genealogico dei profili ICT.

4.3. Profili professionisti ICT (UNI 11621-2)
~~~~~~~~~~~~~~~~~~~~~~~~~~~~~~~~~~~~~~~~~~~~~~~

4.3.1. Account Manager 
"""""""""""""""""""""""""""

-  **Descrizione sintetica.** Punto di riferimento (focal point) Senior
   per le vendite e la soddisfazione del cliente.

-  **Missione.** Costruisce relazioni di business con i clienti per
   favorire la vendita di hardware, software, servizi di
   telecomunicazioni o ICT. Identifica opportunità e gestisce
   l’acquisizione e la consegna dei prodotti agli utenti. Ha la
   responsabilità di raggiungere i target di vendita e mantenere i
   margini.

4.3.2. Business Analyst (Analista di Business)
""""""""""""""""""""""""""""""""""""""""""""""""

-  **Descrizione sintetica.** Analizza il Sistema Informativo per
   migliorare la performance del business.

-  **Missione.** Identifica aree dove sono necessari cambiamenti del
   sistema informativo per supportare il business plan e ne controlla
   l’impatto in termini di gestione del cambiamento. Contribuisce ai
   requisiti funzionali generali dell’azienda per quanto riguarda l’area
   delle soluzioni ICT. Analizza le esigenze di mercato e le traduce in
   soluzioni ICT.

4.3.3. Business Information Manager 
""""""""""""""""""""""""""""""""""""

-  **Descrizione sintetica.** Propone piani e gestisce l’evoluzione
   funzionale e tecnica del Sistema Informativo nel dominio del business
   principale.

-  **Missione.** Gestisce ed implementa gli aggiornamenti delle
   applicazioni esistenti e le attività di manutenzione sulla base dei
   bisogni, costi e piani concordati con gli utenti interni. Assicura la
   qualità di servizio e la soddisfazione del cliente interno.

4.3.4. Chief Information Officer (CIO) 
"""""""""""""""""""""""""""""""""""""""""

-  **Descrizione sintetica.** Sviluppa e mantiene i Sistemi Informativi
   in conformità con il business e le esigenze dell’organizzazione.

-  **Missione.** Definisce ed implementa la governance e la strategia
   ICT. Determina le risorse necessarie per l’implementazione della
   strategia ICT. Anticipa l’evoluzione del mercato ICT ed i bisogni di
   business dell’azienda. Contribuisce allo sviluppo del piano
   strategico aziendale. Conduce o partecipa in progetti di più grande
   cambiamento.

4.3.5. Database Administrator (Amministratore di Database)
"""""""""""""""""""""""""""""""""""""""""""""""""""""""""""""""

-  **Descrizione sintetica.** Progetta, realizza, o controlla e mantiene
   database.

-  **Missione.** Assicura la progettazione e la realizzazione
   (Developer), o assicura la manutenzione e la riparazione del data
   base dell’azienda (Administrator) per supportare soluzioni di sistema
   informativo in linea con le necessità di informazioni del business.
   Verifica lo sviluppo ed il disegno delle strategie di database,
   monitorando e migliorando la capacità e le performance del database,
   e pianificando per bisogni di espansioni futuri. Pianifica, coordina
   e realizza misure di sicurezza per salvaguardare il database.

4.3.6. Developer (Sviluppatore)
""""""""""""""""""""""""""""""""""""

-  **Descrizione sintetica.** Realizza/codifica soluzioni ICT e scrive
   le specifiche di prodotti ICT conformemente ai requisiti del cliente

-  **Missione.** Assicura la realizzazione e l’implementazione di
   applicazioni ICT. Contribuisce alla pianificazione ed al disegno di
   dettaglio. Compila programma di diagnostica e progetta e scrive
   codice per sistemi operativi ed il software per assicurare il massimo
   della funzionalità e dell’efficienza.
   

4.3.7. Digital Media Specialist (Specialista di Media Digitali)
"""""""""""""""""""""""""""""""""""""""""""""""""""""""""""""""""""

-  **Descrizione sintetica.** Crea website ed applicazioni multimediali
   combinando la potenza della tecnologia digitale con un uso efficace
   di grafici, audio, immagini fotografiche e video.

-  **Missione.** Disegna, imposta e codifica applicazioni multimediali e
   website per ottimizzare la presentazione delle informazioni, inclusi
   i messaggi di marketing. Fa raccomandazioni sulle interfacce tecniche
   ed assicura la sostenibilità attraverso l’applicazione di sistemi di
   gestione dei contenuti appropriati.

4.3.8. Enterprise Architect 
""""""""""""""""""""""""""""""

-  **Descrizione sintetica.** Progetta e mantiene la Architettura di
   Azienda (Enterprise Architecture)

-  **Missione.** Trova l’equilibrio tra le opportunità tecnologiche ed i
   requisiti dei processi di business. Mantiene una visione unitaria
   della strategia dell’organizzazione, dei processi, dell’informazione
   e del patrimonio ICT. Mette in relazione la missione di business, la
   strategia ed i processi con la strategia IT.

4.3.9. ICT Consultant
"""""""""""""""""""""""""""

-  **Descrizione sintetica.** Favorisce la comprensione di come le nuove
   tecnologie ICT aggiungano valore al business.

-  **Missione.** Garantisce il controllo tecnologico per informare gli
   stakeholder sulle tecnologie emergenti. Prevede e porta a maturazione
   progetti ICT mediante l’introduzione di tecnologia appropriata.
   Comunica il valore delle nuove tecnologie per il business.
   Contribuisce alla definizione del progetto.

4.3.10. ICT Operations Manager (Manager Delle Operazioni ICT)
"""""""""""""""""""""""""""""""""""""""""""""""""""""""""""""""

-  **Descrizione sintetica.** Gestisce attività, persone e risorse
   complessive per le operazioni ICT

-  **Missione.** Implementa e mantiene una parte dell’infrastruttura
   ICT. Assicura che le attività siano condotte in accordo con le
   regole, i processi e gli standard aziendali. Prevede i cambiamenti
   necessari secondo la strategia ed il controllo dei costi
   dell’organizzazione. Valuta e suggerisce investimenti basati su nuove
   tecnologie. Assicura l’efficacia dell’ICT e la gestione dei rischi
   associati.

4.3.11. ICT Security Manager (Manager della Sicurezza ICT)
"""""""""""""""""""""""""""""""""""""""""""""""""""""""""""""""

-  **Descrizione sintetica.** Gestisce la politica di sicurezza del
   Sistema di Informazioni.

-  **Missione.** Definisce la politica di sicurezza del Sistema di
   Informazioni. Gestisce la diffusione della sicurezza attraverso tutti
   i sistemi informativi. Assicura la fruizione delle informazioni
   disponibili. Riconosciuto come l’esperto di politica di sicurezza ICT
   dagli stakeholder interni ed esterni.

4.3.12. ICT Security Specialist (Specialista della Sicurezza ICT)
""""""""""""""""""""""""""""""""""""""""""""""""""""""""""""""""""""""""

-  **Descrizione sintetica.** Assicura l’implementazione della politica
   di sicurezza aziendale.

-  **Missione.** Propone ed implementa i necessari aggiornamenti della
   sicurezza. Consiglia, supporta, informa e fornisce addestramento e
   consapevolezza sulla sicurezza. Conduce azioni dirette su tutta o
   parte di una rete o di un sistema. È riconosciuto come l’esperto
   tecnico della sicurezza ICT dai colleghi.

4.3.13. ICT Trainer (Docente ICT)
""""""""""""""""""""""""""""""""""""

-  **Descrizione sintetica.** Istruisce e forma professionisti ICT per
   raggiungere predefiniti standard di competenza tecnica o di business
   nell’ICT.

-  **Missione.** Fornisce la conoscenza e le abilità necessarie per
   assicurare che i discenti siano effettivamente capaci di svolgere i
   loro compiti sul posto di lavoro.

4.3.14. Network Specialist (Specialista di Rete)
""""""""""""""""""""""""""""""""""""""""""""""""""""""

-  **Descrizione sintetica.** Assicura l’allineamento della rete,
   incluse le infrastrutture di telecomunicazione e/o dei computer, per
   soddisfare le esigenze di comunicazione dell’azienda.

-  **Missione.** Gestisce ed opera sul sistema di informazioni in rete,
   risolvendo problemi ed errori per assicurare definiti livelli di
   servizio. Monitorizza e migliora le performance della rete.

4.3.15. Project Manager (Capo Progetto)
"""""""""""""""""""""""""""""""""""""""""""""

-  **Descrizione sintetica.** Gestisce progetti per raggiungere la
   performance ottimale conforme alle specifiche originali.

-  **Missione.** Definisce, implementa e gestisce progetti dal
   concepimento iniziale alla consegna finale. Responsabile
   dell’ottenimento di risultati ottimali, conformi agli standard di
   qualità, sicurezza e sostenibilità nonché coerenti con gli obiettivi,
   le performance, i costi ed i tempi definiti.

4.3.16. Quality Assurance Manager (Manager dell’assicurazione Qualità)
""""""""""""""""""""""""""""""""""""""""""""""""""""""""""""""""""""""""

-  **Descrizione sintetica.** Assicura che i Sistemi Informativi siano
   prodotti secondo le politiche aziendali (qualità, rischi, SLA).

-  **Missione.** Agisce e mette in essere un approccio della qualità ICT
   conforme alla cultura aziendale. Assicura che i controlli del
   management siano correttamente implementati per salvaguardare il
   patrimonio, l’integrità dei dati e l’operatività. È focalizzato ed
   impegnato nel raggiungimento degli obiettivi di qualità e controlla
   statistiche per prevedere i risultati della qualità.

4.3.17. Service Desk Agent (Operatore di Help Desk)
""""""""""""""""""""""""""""""""""""""""""""""""""""""

-  **Descrizione sintetica.** Fornisce la prima linea di supporto
   telefonico o via email per clienti interni o esterni per aspetti
   tecnici.

-  **Missione.** Fornire supporto utente ed eliminare gli errori dovuti
   a problemi od aspetti critici dell’ICT. L’obiettivo principale è di
   consentire all’utente di massimizzare la produttività attraverso un
   uso efficiente delle attrezzature ICT o delle applicazioni software.

4.3.18. Service Manager 
"""""""""""""""""""""""""""

-  **Descrizione sintetica.** Pianifica, implementa e gestisce la
   consegna della soluzione.

-  **Missione.** Gestisce la definizione dei contratti di Service Level
   Agreements (SLA), Operational Level Agreements (OLA) ed i Key
   Performance Indicators (KPI). Negozia i contratti nei vari contesti
   di business o con i clienti e in accordo con il Business IS Manager.
   Gestisce lo staff che monitorizza, registra e soddisfa gli SLA. Cerca
   di mitigare gli effetti in caso di non raggiungimento degli SLA.
   Contribuisce allo sviluppo del budget di manutenzione tenendo conto
   delle organizzazioni di business/finanza.

4.3.19. Systems Administrator (Amministratore di Sistemi)
"""""""""""""""""""""""""""""""""""""""""""""""""""""""""""""""

-  **Descrizione sintetica.** Amministra i componenti del sistema ICT
   per soddisfare i requisiti del servizio.

-  **Missione.** Installa software, configura ed aggiorna sistemi ICT.
   Amministra quotidianamente l’esercizio del sistema al fine di
   soddisfare la continuità del servizio, i salvataggi, la sicurezza e
   le esigenze di performance.

4.3.20. Systems Analyst (Analista di Sistemi)
"""""""""""""""""""""""""""""""""""""""""""""""""

-  **Descrizione sintetica.** Analizza i requisiti e specifica software
   e sistemi.

-  **Missione.** Assicura il disegno tecnico e contribuisce
   all’implementazione di nuovo software e/o di miglioramenti.

4.3.21. Systems Architect (Architetto di Sistemi)
""""""""""""""""""""""""""""""""""""""""""""""""""""""

-  **Descrizione sintetica.** Pianifica e garantisce l’implementazione e
   l’integrazione di software e/o di sistemi ICT.

-  **Missione.** Disegna, integra e realizza soluzioni ICT complesse da
   un punto di vista tecnico. Assicura che le soluzioni tecniche,
   procedure e modelli di sviluppo siano aggiornati e conformi agli
   standard. È al corrente degli sviluppi tecnologici e li integra nelle
   nuove soluzioni. Agisce da team leader per gli sviluppatori e gli
   esperti tecnici.

4.3.22. Technical Specialist 
""""""""""""""""""""""""""""""""""""

-  **Descrizione sintetica.** Mantiene e ripara hardware e software su
   indicazione del cliente.

-  **Missione.** Mantiene in modo efficace hardware/software.
   Responsabile di una puntuale ed efficace riparazione al fine di
   garantire una performance ottimale del sistema e un’alta
   soddisfazione del cliente.

4.3.23. Test Specialist (Specialista del Testing)
""""""""""""""""""""""""""""""""""""""""""""""""""""""

-  **Descrizione sintetica.** Progetta e attua i piani di test.

-  **Missione.** Contribuisce alla correttezza e la completezza di un
   sistema garantendo che la soluzione soddisfi i requisiti tecnici e
   dell’utente. Contribuisce in differenti aree dello sviluppo del
   sistema, effettuando il testing delle funzionalità del sistema,
   identificando le anomalie e diagnosticandone le possibili cause.

4.4. Profili professionisti Web (UNI 11621-3)
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~ 

4.4.1. Web Community Manager
"""""""""""""""""""""""""""""""""

-  **Descrizione sintetica.** Figura professionale del settore Marketing
   & Comunicazione digitale che si occupa di gestire comunità virtuali
   presenti sul Web.

-  **Missione.** Il Web Community Manager crea e contribuisce a
   potenziare le relazioni tra i membri di una comunità virtuale
   presenti sul Web e tra questa e l’organizzazione committente, con una
   comunicazione efficace all’interno del gruppo; in particolare
   promuove, controlla, analizza e valuta le conversazioni che si
   svolgono sulle varie risorse Web (siti Web, blog, social network).
   Costruisce e gestisce la relazione con gli stakeholder online. Può
   lavorare come free-lance, per agenzie specializzate di Web marketing
   o all’interno di un’organizzazione. In quest’ultimo caso, nel
   linguaggio anglosassone, viene spesso utilizzato anche il termine
   Internal Community Manager. È conosciuto anche come Community
   Manager.

-  **Profilo di seconda generazione di riferimento.** Digital Media
   Specialist.

4.4.2. Web Project Manager
"""""""""""""""""""""""""""""""""

-  **Descrizione sintetica.** Figura professionale che si occupa della
   gestione delle attività legate ad un progetto in ambito Web. È il
   capo progetto e deve garantire la realizzazione degli obiettivi di
   progetto massimizzando i risultati operativi, nel rispetto dei
   vincoli economici e per giungere alla soddisfazione del cliente.

-  **Missione.** Il Web Project Manager è un Project Manager
   specializzato in ambito Web che gestisce il progetto in maniera
   efficace, con lo scopo di conseguire gli obiettivi del progetto
   concordati con la committenza, nel rispetto di tempi e costi. Ha la
   responsabilità del progetto ed è lui che definisce, pianifica e
   coordina le attività. Monitora costantemente tempi, costi, qualità,
   ambito, rischi e il raggiungimento dei risultati attesi. In alcuni
   casi ricopre anche il ruolo di Team Manager del gruppo di progetto;
   in questo caso deve motivare il team, coordinandolo e delegando i
   vari compiti. Il Web Project Manager può essere sia un dipendente del
   committente, sia un dipendente di una società esterna incaricata di
   gestire il progetto, sia un libero professionista con un ruolo di
   terza parte.

-  **Profilo di seconda generazione di riferimento.** Project Manager.

4.4.3. Web Account Manager
"""""""""""""""""""""""""""""""""

-  **Descrizione sintetica.** Figura professionale responsabile della
   gestione dei clienti prospect (potenziali) e/o fidelizzati di
   un’organizzazione Web-oriented curandone anche la customer
   satisfaction.

-  **Missione.** Il Web Account Manager rientra nel settore Web
   Marketing & Accounting. Con l’aumentata concorrenza tra le
   organizzazioni e la maggiore attenzione alla qualità delle vendite,
   il Web Account Manager ha il delicato, nonché fondamentale, compito
   di recepire i bisogni e le esigenze dei clienti - potenziali e/o
   esistenti, trasformandoli in obiettivi che l’organizzazione si pone.
   In particolare, gestisce le trattative e le relazioni di business per
   favorire la vendita di prodotti e/o servizi in Internet e ha la
   responsabilità di raggiungere i target di vendita e mantenere i
   margini.

-  **Profilo di seconda generazione di riferimento.** Account Manager.

4.4.4. User Experience Designer
"""""""""""""""""""""""""""""""""

-  **Descrizione sintetica.** Figura professionale responsabile del
   design visuale e dell’interazione fra utente e sistema attraverso
   tutto il ciclo di vita del sistema, dalla definizione e raccolta di
   requisiti alla produzione dei documenti finali di design.

-  **Missione.** Lo User Experience Designer ha il compito di integrare
   i requisiti dell’utente, i requisiti dell’applicazione, i vincoli di
   accessibilità e di usabilità in una interfaccia visuale e in un
   modello di interazione (altrimenti detto “esperienza dell’utente”) il
   più possibile uniforme e integrato. Allo User Experience Designer
   compete lo sviluppo di uno “stile” visuale e interattivo che possa
   allo stesso tempo caratterizzare l’applicazione Web (dotandola di
   caratteri distintivi) e garantire il raggiungimento efficace
   (portarlo nel punto giusto) ed efficiente (fargli fare il giusto
   numero di click) degli obiettivi dell’utente.

-  **Profilo di seconda generazione di riferimento.** Digital Media
   Specialist.

4.4.5. Web Business Analyst
"""""""""""""""""""""""""""""""""

-  **Descrizione sintetica.** Figura professionale che analizza le
   necessità di business del committente per consentire al team di
   sviluppo di produrre adeguate soluzioni Web.

-  **Missione.** Il Web Business Analyst ha il compito di analizzare e
   definire i flussi dei processi di business, redigendo il documento
   con i risultati dell’analisi e la raccolta dei requisiti. È esperto
   in materia/dominio in cui deve essere sviluppato il prodotto Web,
   deve garantire l'integrità della soluzione e l'allineamento con le
   necessità di business, ovvero deve essere in grado di valutarne la
   gli impatti economici ed organizzativi al fine di consentire al
   cliente di trarre le adeguate conclusioni in termini di sostenibilità
   della soluzione.

-  **Profilo di seconda generazione di riferimento.** Business Analyst.

4.4.6. Web DB Administrator
"""""""""""""""""""""""""""""""""

-  **Descrizione sintetica.** Figura professionale che ha il compito di
   realizzare e mantenere in esercizio i database utilizzati o gestiti
   dall’organizzazione nel contesto delle attività legate al Web,
   gestendo i processi e documentando in modo preciso ed esauriente
   quanto nella sua area di competenza.

-  **Missione.** Il Web DB Administrator definisce, progetta e ottimizza
   la struttura delle banche dati. Garantisce la sicurezza del database
   curando l’implementazione di adeguate policy di backup e recovery di
   dati, assicura l’alta affidabilità delle banche dati ed implementa le
   strategie di monitoraggio, migliora le prestazioni delle banche dati
   utilizzando le tecniche di tuning.

-  **Profilo di seconda generazione di riferimento.** Database
   Administrator.

4.4.7. Search Engine Expert
"""""""""""""""""""""""""""""""""

-  **Descrizione sintetica.** Figura professionale che, gestendo e
   supportando lo sviluppo di servizi Web e di marketing digitale, si
   occupa del raggiungimento del miglior ritorno sull'investimento (ROI)
   dato dalla visibilità all'interno di motori di ricerca e servizi a
   loro afferenti.

-  **Missione.** Il Search Engine Expert si occupa nelle varie fasi del
   progetto del supporto e della verifica dei risultati inerenti il
   posizionamento sui motori di ricerca, impartendo le regole di
   relativa ottimizzazione all'interno dello sviluppo dei servizi Web.
   Poiché il raggiungimento e la valutazione dei risultati sono
   fortemente legati sia al progetto che alla tipologia di intervento,
   può lavorare all'interno di una organizzazione o, in alternativa,
   come free-lance e per agenzie specializzate in Web marketing.

-  **Profilo di seconda generazione di riferimento.** Digital Media
   Specialist.

4.4.8. Web Advertising Manager
"""""""""""""""""""""""""""""""""

-  **Descrizione sintetica.** Figura professionale che si occupa della
   pianificazione e del coordinamento dell’intero processo di
   promozione, dall’ideazione e predisposizione di campagne
   pubblicitarie nel Web, fino alla vendita dei prodotti e/o servizi
   connessi all’attività di advertising, valutando costi e benefici
   dell'azione promozionale.

-  **Missione.** Il Web Advertising Manager stimola, utilizzando il Web,
   le vendite presso i clienti: ex clienti, clienti acquisiti o nuovi
   clienti. Il Web Advertising Manager definisce la natura delle
   campagne promozionali in relazione ai mezzi di comunicazione Web più
   adeguati, al fine di ottenere la più ampia propagazione delle
   informazioni oggetto della promozione. Per ottenere il maggior
   beneficio possibile, il Web Advertising Manager individua
   prioritariamente il “target” della campagna promozionale nel Web in
   relazione alla tipologia e alla quantità di destinatari di tali
   informazioni. Successivamente all’attivazione della campagna Web,
   provvede a valutarne i benefici, in relazione ai costi e ai
   cosiddetti “lead” (es. nuovi acquisti di beni, attivazione di
   servizi, ecc.).

-  **Profilo di seconda generazione di riferimento.** Digital Media
   Specialist.

4.4.9. Frontend Web Developer
"""""""""""""""""""""""""""""""""

-  **Descrizione sintetica.** Figura professionale che realizza e/o
   codifica interfacce Web based in conformità dei requisiti del
   committente.

-  **Missione.** Il Frontend Web Developer assicura la realizzazione e
   l’implementazione di interfacce Web based seguendo le specifiche del
   cliente e facendo riferimento al target di utenza. Contribuisce alla
   pianificazione ed alla definizione degli output generati lato server
   in collaborazione con il Server Side Web Developer e/o con il Web DB
   Administrator. Implementa la sicurezza delle interfacce in accordo
   con il Web Security Expert.

-  **Profilo di seconda generazione di riferimento.** Digital Media
   Specialist.

4.4.10. Server Side Web Developer
"""""""""""""""""""""""""""""""""

-  **Descrizione sintetica.** Figura professionale che si occupa della
   creazione di applicazioni Web lato server, necessarie alla
   generazione dei contenuti per il Web ed alla gestione delle
   interazioni dell’utente (transazioni).

-  **Missione.** Il Server Side Web Developer crea e/o contribuisce alla
   creazione di applicazioni Web utilizzando linguaggi di sviluppo per
   il Web; in particolare crea, ottimizza, verifica le funzionalità
   delle applicazioni nonché i contenuti Web generati dalle stesse
   testando le interfacce pubbliche e riservate prodotte e/o integrate.
   Implementa la sicurezza in accordo con il Web Security Expert.

-  **Profilo di seconda generazione di riferimento.** Developer.

4.4.11. Web Content Specialist
"""""""""""""""""""""""""""""""""

-  **Descrizione sintetica.** Figura professionale che si colloca tra il
   settore della Comunicazione digitale e il Marketing. Gestisce i
   contenuti di un sito Web.

-  **Missione.** Il Web Content Specialist si occupa di produrre
   contenuti, sia testuali che multimediali dei quali è direttamente
   responsabile, che siano efficaci per una risorsa Web. Cura il
   contenuto anche in base della piattaforma che lo dovrà ospitare (sito
   Web, social network, blog, interfaccia) e del target (utenza).
   Monitora l’usabilità del sito con gli strumenti della customer
   satisfaction. Può essere free-lance o parte di una organizzazione,
   pubblica o privata.

-  **Profilo di seconda generazione di riferimento.** Digital Media
   Specialist.

4.4.12. Web Server Administrator
"""""""""""""""""""""""""""""""""

-  **Descrizione sintetica.** Figura professionale che amministra i
   componenti del sistema ICT per soddisfare i requisiti del servizio
   Web.

-  **Missione.** Il Web Server Administrator installa software,
   configura ed aggiorna sistemi ICT per garantire il funzionamento dei
   servizi Web. Amministra quotidianamente l’esercizio del sistema al
   fine di soddisfare la continuità del servizio, i salvataggi, la
   sicurezza e le esigenze di performance.

-  **Profilo di seconda generazione di riferimento.** Systems
   Administrator.

4.4.13. Information Architect
"""""""""""""""""""""""""""""""""

-  **Descrizione sintetica.** Figura professionale che si occupa
   principalmente di identificare e rappresentare la struttura degli
   elementi informativi e funzionali di un dominio, nell’ambito di un
   progetto Web, al fine di favorirne la reperibilità, la funzionalità e
   l'usabilità, adottando un approccio di design centrato sull'utente.

-  **Missione.** L’Information Architect identifica e rappresenta la
   struttura degli elementi informativi e funzionali di un dominio,
   nell’ambito di un progetto Web, attraverso differenti canali di
   fruizione, al fine di favorirne la reperibilità, la funzionalità e
   l'usabilità, adottando un approccio di design centrato sull'utente,
   ed applicando metodologie di codesign (coinvolgendo stakeholders ed
   esperti di dominio) e design partecipativo (coinvolgendo un campione
   di utenti finali).

-  **Profilo di seconda generazione di riferimento.** Systems Architect.

4.4.14. Digital Strategic Planner
"""""""""""""""""""""""""""""""""

-  **Descrizione sintetica.** Figura professionale che supporta il
   management di un’organizzazione nelle scelte strategiche relative
   alla presenza e alle attività sulla Rete Internet e sul Web.

-  **Missione.** Il Digital Strategic Planner comprende i veri bisogni e
   le vere necessità relative alla presenza e alle attività sulla Rete
   Internet e sul Web di un’organizzazione. È di supporto alle scelte
   strategiche indicate dal top management e fornisce input operativi
   alle altre figure professionali coinvolte nel processo.

-  **Profilo di seconda generazione di riferimento.** Service Manager.

4.4.15. Web Accessibility Expert
"""""""""""""""""""""""""""""""""

-  **Descrizione sintetica.** Figura professionale a supporto dello
   sviluppo dei servizi Web per garantire la conformità di quanto
   realizzato rispetto alle specifiche in materia di accessibilità del
   Web.

-  **A2. Missione.** Il Web Accessibility Expert si occupa, nelle varie
   fasi di progetto, del supporto all’implementazione e verifica
   dell’accessibilità delle informazioni e dei servizi basati su
   tecnologie Web, sulla base delle esigenze di tutti gli utenti. Il suo
   ruolo è legato alla tipologia di intervento svolta: può essere di
   supporto allo sviluppo di interfacce, di applicazioni o di contenuti
   per il Web. Può lavorare come free-lance, per agenzie specializzate
   nello sviluppo di servizi Web o all’interno di un’organizzazione.

-  **Profilo di seconda generazione di riferimento.** Digital Media
   Specialist.

4.4.16. Web Security Expert
"""""""""""""""""""""""""""""""""

-  **Descrizione sintetica.** Figura professionale che analizza il
   contesto IT di riferimento, valuta e propone l’opportuna politica di
   sicurezza in accordo con le policy aziendali e il contesto specifico.
   È responsabile della verifica periodica della sicurezza del sistema e
   dell’esecuzione degli opportuni test (es. Penetration Test). Cura,
   inoltre, gli aspetti di formazione e sensibilizzazione sui temi della
   sicurezza.

-  **Missione.** Il Web Security Expert analizza il contesto di
   riferimento, valuta e propone l’adeguata politica di sicurezza da
   implementare in accordo con le policy aziendali per proteggere le
   applicazioni, i server Web, i dati e i processi correlati. Analizza
   gli scenari di possibili attacchi e definisce i requisiti tecnici di
   sicurezza. È responsabile delle verifiche di sicurezza durante le
   varie fasi di realizzazione di un progetto Web e/o delle verifiche
   periodiche dopo il rilascio. Può occuparsi personalmente di
   implementare le strategie di Security eseguendo azioni dirette sui
   vari oggetti che necessitano di protezione come architetture, reti,
   sistemi o applicazioni.

-  **Profilo di seconda generazione di riferimento.** ICT Security
   Specialist.

4.4.17. Mobile Application Developer
""""""""""""""""""""""""""""""""""""""

-  **Descrizione sintetica.** Figura professionale che realizza/codifica
   soluzioni applicative per periferiche mobile e scrive le specifiche
   di applicazioni per periferiche mobili in conformità ai requisiti del
   cliente.

-  **Missione.** Il Mobile Application Developer assicura la
   realizzazione e l’implementazione di applicazioni per periferiche
   mobile che possono anche interagire con la Rete Internet ed il Web.
   Contribuisce alla pianificazione ed alla definizione dei dettagli
   applicativi. Realizza simulazioni di verifica del funzionamento
   dell’applicazione per assicurare il massimo della funzionalità e
   dell’efficienza.

-  **Profilo di seconda generazione di riferimento.** Developer.

4.4.18. E-Commerce Specialist
"""""""""""""""""""""""""""""""""

-  **Descrizione sintetica.** Figura professionale esperta degli
   standard, delle tecnologie e delle attività correlate al commercio
   elettronico.

-  **Missione.** L’E-commerce Specialist si occupa di comprendere le
   necessità del cliente e di progettare l’implementazione di idonee
   soluzioni per il commercio elettronico relazionandosi con altri
   professionisti, Web e non, con gestori di sistemi di incasso,
   merchant, gateway di pagamento e terze parti.

-  **Profilo di seconda generazione di riferimento.** Developer.

4.4.19. Online Store Manager
"""""""""""""""""""""""""""""""""

-  **Descrizione sintetica.** Figura professionale responsabile del
   "conto economico del negozio online presente sul Web",
   dell'assortimento, delle attività di merchandising e delle promozioni
   in-store.

-  **Missione.** L’Online Store Manager contribuisce a generare valore
   all'azienda affinché raggiunga i suoi obiettivi attraverso il
   commercio elettronico in linea con il posizionamento che questa ha
   deciso di darsi sotto il profilo del rapporto fra canale digitale e
   canale fisico.

-  **Profilo di seconda generazione di riferimento.** ICT Operations
   Manager.

4.4.20. Reputation Manager
"""""""""""""""""""""""""""""""""

-  **Descrizione sintetica.** Figura professionale che si occupa di
   analizzare, gestire e influenzare la reputazione di chiunque
   (organizzazione o individuo) sia presente sulla Rete Internet e sul
   Web.

-  **Missione.** Il Reputation Manager contribuisce a creare il contesto
   migliore per il conseguimento degli obiettivi aziendali o personali
   intervenendo in tutte le occasioni in cui conversazioni online
   possono risultare deleterie per l'immagine dell'azienda e dei suoi
   prodotti. Promuove e diffonde la notorietà del brand attraverso
   un'opportuna attività di PR digitali.

-  **Profilo di seconda generazione di riferimento.** Digital Media
   Specialist.

4.4.21. Knowledge Manager
"""""""""""""""""""""""""""""""""

-  **Descrizione sintetica.** Figura professionale che promuove le
   attività connesse alla gestione e comunicazione delle conoscenze
   aziendali, identificando modalità, strumenti, processi e prassi
   finalizzate a favorire lo sviluppo del capitale intellettuale
   attraverso la condivisione.

-  **Missione.** Il Knowledge Manager presidia le attività relative alla
   conoscenza (base dati, archivi storici, cataloghi dati) dell’azienda.
   Espone i processi di gestione ed emersione della conoscenza
   attraverso la condivisione interna ed esterna, per disseminarla su
   piattaforme partecipative, in particolare quelle residenti sul Web
   (es. wiki, datahub, social coding), preservando le specificità
   soggette a brevetti.

-  **Profilo di seconda generazione di riferimento.** Service Manager.

4.4.22. Web Augmented Reality Expert
"""""""""""""""""""""""""""""""""""""""

-  **Descrizione sintetica.** Figura professionale responsabile della
   progettazione e realizzazione di sistemi di realtà aumentata in
   particolare per ambienti internet e Web Based. Si occupa di
   progettare e realizzare esperienze di realtà aumentata per il Web a
   partire dal design visuale dell’interfaccia fino ad arrivare
   all’interazione fra utente e sistema, attraverso tutto il ciclo di
   vita del sistema.

-  **Missione.** Il Web Augmented Reality Expert ha il compito di
   progettare e realizzare esperienze efficaci di realtà aumentata, in
   particolare per ambienti internet e Web Based. Applica i principi di
   accessibilità e usabilità delle interfacce e crea modelli
   d’interazione positiva e coerente, in base all’analisi dell’utente e
   al tipo di esperienza che si vuole creare. Possiede conoscenze
   interdisciplinari, analizza e seleziona tecnologie utili al design
   della realtà aumentata. Durante il processo di progettazione della
   realtà aumentata si focalizza sui risultati attesi ed è in grado di
   condurre, una volta terminato il prototipo di esperienza, una
   valutazione della stessa attraverso il monitoraggio delle
   sperimentazioni con gruppi ristretti di utenti.

-  **Profilo di seconda generazione di riferimento.** Developer.

4.4.23. E-Learning Specialist
"""""""""""""""""""""""""""""""""

-  **Descrizione sintetica.** Figura professionale esperta dei processi
   e delle metodologie didattiche in Rete. Coordina e sviluppa percorsi
   formativi in modalità distance, blended, rapid, mobile e ubiquitous
   learning.

-  **Missione.** L’E-Learning Specialist ha il compito di progettare,
   gestire e monitorare percorsi e ambienti di apprendimento online,
   scegliendo e applicando tecnologie, approcci e strategie didattiche
   per i diversi livelli e contesti di apprendimento formale e non
   formale, tenendo conto della rapida e continua evoluzione dei modelli
   di costruzione e disseminazione della conoscenza e dell'apprendimento
   sul Web.

-  **Profilo di seconda generazione di riferimento.** ICT Trainer.

4.4.24. Web Data Scientist
"""""""""""""""""""""""""""""""""

-  **Descrizione sintetica.** Figura professionale a cui fanno capo le
   attività, in genere realizzate in ambienti internet e Web based, di
   raccolta, analisi, elaborazione, interpretazione, diffusione e
   visualizzazione dei dati quantitativi o quantificabili
   dell’organizzazione a fini analitici, predittivi o strategici.

-  **Missione.** Il Web Data Scientist identifica, raccoglie, prepara,
   valida, analizza, interpreta dati inerenti a diverse attività
   dell’organizzazione per estrarne informazione (di sintesi o derivata
   dall’analisi), anche tramite lo sviluppo di modelli predittivi per
   generare sistemi organizzati di conoscenza avanzati. Grazie alla
   conoscenza approfondita del business e/o missione dell’organizzazione
   individua e accede alle fonti di dati in grado di sostenere e
   sviluppare un determinato processo aziendale; sceglie metodi e
   modelli più idonei ed efficaci per guidare le scelte strategiche
   aziendali, sviluppare linee di evoluzione e piani operativi; astrae
   le informazioni reperite e, tramite queste, genera indicazioni e
   programmi di sviluppo dell’azione. Presenta queste indicazioni nella
   forma più idonea a supportare le decisioni tattiche e strategiche del
   management, prestando particolare attenzione alle problematiche
   connesse alla sintesi e alla rappresentazione e visualizzazione
   efficace delle informazioni.

-  **Profilo di seconda generazione di riferimento.** Digital Media
   Specialist.

4.4.25. Wikipedian
"""""""""""""""""""""""""""""""""

-  **Descrizione sintetica.** Il Wikipedian collabora ai progetti
   Wikimedia (wikimedia.org) fra cui Wikipedia, anche creando e
   modificando voci e contenuti.

-  **Missione.** Il Wikipedian, inquadrato all’interno di un Ente (sia
   pubblico che privato) o di un’Azienda, viene definito “Wikipediano in
   Residenza” e funge da collegamento tra la struttura “di residenza” e
   la comunità di Wikipedia (e/o degli altri progetti, come Wikimedia
   Commons, Wikisource o Wikidata), per promuovere una cooperazione
   reciprocamente vantaggiosa. All’interno della struttura in cui opera
   individua e valorizza i dati e i materiali utili alla crescita della
   comunità wikimediana, mettendoli a disposizione, verificando il punto
   di vista neutrale, attraverso licenze aperte e incentivando il
   confronto tra le persone per il miglioramento dei contenuti al fine
   di aumentare la reputazione della struttura di residenza.

-  **Profilo di seconda generazione di riferimento.** Digital Media
   Specialist.

4.5. Profili professionisti sicurezza ICT (UNI 11621-4)
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

4.5.1. Responsabile di sistemi per la gestione della sicurezza delle informazioni
"""""""""""""""""""""""""""""""""""""""""""""""""""""""""""""""""""""""""""""""""""""

-  **Definizione sintetica.** Responsabile di massimo livello
   nell'ambito del sistema per la gestione della sicurezza delle
   informazioni esistente (se questo è esteso a tutta l'organizzazione
   può coincidere con il CISO) così come richiamato dalla UNI CEI
   ISO/IEC 27001:2014.

-  **Missione.** Il responsabile di sistemi per la gestione della
   sicurezza delle informazioni è il soggetto delegato dalla direzione
   aziendale per il coordinamento della definizione, l'attuazione, il
   mantenimento e il miglioramento continuo del SGSI, conformemente ai
   requisiti della politica aziendale per la sicurezza ed alle norme
   vigenti.

-  **Profilo di seconda generazione di riferimento.** ICT Security
   Manager.

4.5.2. Responsabile della sicurezza dei sistemi per la conservazione digitale
"""""""""""""""""""""""""""""""""""""""""""""""""""""""""""""""""""""""""""""""

-  **Definizione sintetica.** Figura di riferimento per la gestione
   della sicurezza dei sistemi per la conservazione sostitutiva della
   documentazione a norma di legge così come richiamato dalla
   Deliberazione CNIPA n. 11/2004, dal DM 23.01.2004 e infine dal DPCM
   03.12.2013. Il profilo è indicato esplicitamente nel documento di
   accreditamento dei soggetti pubblici e privati che svolgono attività
   di conservazione dei documenti informatici.

-  **Missione.** Il responsabile della sicurezza dei sistemi per la
   conservazione digitale definisce e attua le politiche per la
   sicurezza del sistema di conservazione digitale e ne governa la
   gestione, su mandato del Responsabile del servizio di conservazione,
   operando di concerto con il responsabile del trattamento di dati
   personali, con il responsabile della sicurezza delle informazioni e,
   limitatamente alle PA, con il responsabile dei sistemi informativi ed
   il responsabile della gestione documentale.

-  **Profilo di seconda generazione di riferimento.** ICT Security
   Manager.

4.5.3. Responsabile della continuità operativa (ICT)
"""""""""""""""""""""""""""""""""""""""""""""""""""""""


-  **Definizione sintetica.** Responsabile di massimo livello per la
   gestione della continuità operativa ICT, così come richiamato dalle
   linee guida per il disaster recovery nelle Pubblica Amministrazione
   ai sensi del c. 3, lettera b) dell’art. 50bis del Codice
   dell’Amministrazione Digitale.

-  **Missione.** Il ruolo del responsabile della continuità operativa è
   quello di sovrintendere alla predisposizione di tutte le misure
   necessarie per ridurre l’impatto di un’emergenza ICT e reagire
   prontamente e in maniera efficace in caso di una interruzione delle
   funzioni ICT, a supporto dei servizi erogati, dovuta a un disastro.
   Ha inoltre la responsabilità di sviluppare e mantenere aggiornato il
   piano di continuità operativa ICT e la documentazione ad esso
   connessa pianificando e coordinando l'esecuzione dei test di
   continuità operativa.

-  **Profilo di seconda generazione di riferimento.** ICT Security
   Manager.

4.5.4. Responsabile della sicurezza delle informazioni (CISO)
"""""""""""""""""""""""""""""""""""""""""""""""""""""""""""""""""

-  **Definizione sintetica.** Il Chief information security officer,
   abbreviato in CISO, è, ove presente, il responsabile di massimo
   livello della sicurezza delle informazioni all’interno
   dell’organizzazione.

-  **Missione.** Il CISO definisce la strategia per la gestione della
   sicurezza delle informazioni, coordinando i security manager, i
   fornitori o il personale specialistico per garantirne la continua e
   corretta attuazione nel tempo all'interno di un budget definito. A
   tal fine, vista la natura trasversale della sicurezza delle
   informazioni, si interfaccia anche con il top management dell'azienda
   e, secondo competenza, con tutte le figure di responsabilità
   aziendali.

-  **Profilo di seconda generazione di riferimento.** ICT Security
   Manager.

4.5.5. Manager della sicurezza delle informazioni
"""""""""""""""""""""""""""""""""""""""""""""""""""

-  **Definizione sintetica.** Figura di riferimento per insiemi definiti
   di attività e progetti collegate alla gestione della sicurezza delle
   informazioni, è a riporto del CISO (e.g. SOC Manager).

-  **Missione.** Il manager per la sicurezza delle informazioni presidia
   l'attuazione della strategia definita dal CISO all'interno del suo
   ambito di responsabilità (sia questo un progetto, un processo o una
   location), coordinando attivamente le eventuali figure operative a
   lui assegnate per tale scopo, rappresentando il naturale raccordo tra
   il CISO e il resto del personale con compiti assegnati relativamente
   alla sicurezza delle informazioni.

-  **Profilo di seconda generazione di riferimento.** ICT Security
   Manager.

4.5.6. Analista di processo per la sicurezza delle informazioni
""""""""""""""""""""""""""""""""""""""""""""""""""""""""""""""""""

-  **Definizione sintetica.** Figura dedicata al controllo del rispetto
   alle regole definite e del cogente in materia di sicurezza delle
   informazioni.

-  **Missione.** L'analista di processo è chiamato a gestire l’esame
   periodico dei processi relativi alla sicurezza delle informazioni,
   evidenziando gli eventuali scostamenti rilevati rispetto a regole
   interne, normative esterne e best practices internazionali in materia
   secondo gli obiettivi fissati dalla Direzione. Si interfaccia anche
   con gli specialisti per convalidare le azioni necessarie a rimediare
   agli eventuali scostamenti.

-  **Profilo di seconda generazione di riferimento.** ICT Security
   Specialist.

4.5.7. Analista tecnico per la sicurezza delle informazioni
"""""""""""""""""""""""""""""""""""""""""""""""""""""""""""""""

-  **Definizione sintetica.** Figura operativa dedicata alla verifica
   tecnica della sicurezza delle informazioni dei sistemi, delle reti e
   delle applicazioni.

-  **Missione.** L’analista tecnico è chiamato a gestire l’esame
   periodico della sicurezza di sistemi, reti e applicazioni,
   evidenziando le vulnerabilità tecniche nonché gli eventuali
   scostamenti rilevati rispetto a regole interne, normative esterne e
   best practices internazionali in materia secondo gli obiettivi
   fissati dalla Direzione. Si interfaccia anche con gli specialisti per
   convalidare le azioni necessarie a rimediare agli eventuali
   scostamenti.

-  **Profilo di seconda generazione di riferimento.** ICT Security
   Specialist.

4.5.8. Analista forense per gli incidenti ICT
"""""""""""""""""""""""""""""""""""""""""""""""""""""""""""""""

-  **Definizione sintetica.** Figura operativa dedicata all'analisi
   tecnica della sicurezza delle informazioni dei sistemi, delle reti e
   delle applicazioni al fine di ricostruirne l'utilizzo nel tempo.

-  **Missione.** L'Analista forense per gli incidenti ICT è chiamato a
   gestire la raccolta di evidenze e l'analisi delle stesse in
   concomitanza di un incidente relativo alla sicurezza delle
   informazioni, documentando il tutto in modo che sia correttamente
   presentabile in sede processuale.

-  **Profilo di seconda generazione di riferimento.** ICT Security
   Specialist.

4.5.9. Specialista di processo della sicurezza delle informazioni
""""""""""""""""""""""""""""""""""""""""""""""""""""""""""""""""""""""""

-  **Definizione sintetica.** Figura operativa dedicata alla
   pianificazione e all'attuazione dei processi relativi alla gestione
   della sicurezza delle informazioni.

-  **Missione.** Lo specialista di processo gestisce giorno per giorno i
   processi relativi alla gestione della sicurezza delle informazioni.
   Si interfaccia costantemente con gli altri attori coinvolti nella
   verifica o nell'organizzazione dei processi e contribuisce alla loro
   documentazione.

-  **Profilo di seconda generazione di riferimento.** ICT Security
   Specialist.

4.5.10. Specialista infrastrutturale della sicurezza delle informazioni
""""""""""""""""""""""""""""""""""""""""""""""""""""""""""""""""""""""""

-  **Definizione sintetica.** Figura operativa dedicata alla
   pianificazione e all'implementazione delle soluzioni per la sicurezza
   delle informazioni riguardanti sistemi e reti.

-  **Missione.** Lo specialista infrastrutturale gestisce giorno per
   giorno la sicurezza di reti, sistemi e del software responsabile dei
   servizi di rete implementano i controlli di sicurezza come definito
   dalle policy dell'organizzazione, le linee guida e gli standard. Si
   interfaccia costantemente con il personale addetto alla verifica o
   all'organizzazione delle infrastrutture per contribuire alla loro
   sicurezza. Si occupa inoltre della documentazione tecnica relativa
   alla sicurezza infrastrutturale.

-  **Profilo di seconda generazione di riferimento.** ICT Security
   Specialist.

4.5.11. Specialista applicativo della sicurezza delle informazioni
""""""""""""""""""""""""""""""""""""""""""""""""""""""""""""""""""""""""

-  **Definizione sintetica.** Figura operativa dedicata alla
   pianificazione e all'implementazione delle soluzioni applicative per
   la sicurezza nonché agli aspetti di programmazione sicura.

-  **Missione.** Lo specialista infrastrutturale gestisce giorno per
   giorno la sicurezza delle applicazioni implementando i controlli di
   sicurezza come definito dalle policy dell'organizzazione, le linee
   guida e gli standard. Si interfaccia costantemente con il personale
   addetto alla verifica o allo sviluppo delle applicazioni per
   contribuire alla loro sicurezza. Si occupa inoltre della
   documentazione tecnica relativa alla sicurezza applicativa.

-  **Profilo di seconda generazione di riferimento.** ICT Security
   Specialist.

4.5.12. Specialista nella risposta agli incidenti 
""""""""""""""""""""""""""""""""""""""""""""""""""""""

-  **Definizione sintetica.** Figura operativa addetta alla gestione
   delle azioni di risposta agli incidenti relativi alla sicurezza delle
   informazioni, membro di un CERT o CSIRT.

-  **Missione.** L'esperto nella risposta agli incidenti si occupa
   dell'individuazione e della relazionamento dei possibili indicenti
   relativi alla sicurezza delle informazioni. Valuta inoltre gli eventi
   correlandoli con altri dati e propone suggerimenti all'interno del
   processo di escalation e quindi attua la risposta definita,
   revisionando e migliorando il processo.

-  **Profilo di seconda generazione di riferimento.** ICT Security
   Specialist.

4.6. Profili professionali relativi all’informazione geografica
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

4.6.1. GeoData Analyst (GDA)
"""""""""""""""""""""""""""""""

-  **Descrizione sintetica.** Figura professionale esperta dei processi,
   delle metodologie e delle tecnologie di acquisizione e di
   manipolazione di dati geospaziali. Si occupa di analizzare i dati di
   natura spaziale per fornire al management le informazioni utili a
   disegnare strategie e prendere decisioni, nonché per produrre
   informazione e nuova conoscenza atta a concretizzare attività di
   problem solving. Particolare attenzione è rivolta al contesto dei
   "Big Data" di tipo spaziale, dove il GDA deve orientarsi tra grandi
   volumi di dati allo scopo di individuare, sintetizzare e mostrare il
   dato utile ad affrontare un problema o a semplificare una decisione
   complessa. Il GDA garantisce la provenienza, la funzionalità e
   l'usabilità del dato geo-spaziale.

-  **Missione.** Il GDA interagisce con i dati geo-spaziali nell’ambito
   di attività relative all’origine, alla gestione della
   meta-documentazione, alla manipolazione / trasformazione ed alla
   analisi degli stessi. Pertanto, questa figura professionale ha
   spiccate capacità di comprendere la provenienza, le metodologie e le
   tecnologie di acquisizione, ed i formati e la qualità dei dati
   geo-spaziali, nonché i processi di manipolazione all'interno di
   flussi produttivi dei dati stessi. Inoltre, questa figura
   professionale deve essere in grado di pubblicare i risultati delle
   proprie analisi secondo i metodi più comuni di diffusione di dati
   geo-spaziali. Pertanto, deve determinare o definire le strutture più
   appropriate per tali dati e per i loro componenti, nonché saper
   utilizzare applicazioni orientate al Web per la pubblicazione online
   dei dati e la creazione di mappe per usi specifici.

-  **Profilo di seconda generazione di riferimento.** Systems Analyst.

4.6.2. Geographic Information Manager (GIM)
""""""""""""""""""""""""""""""""""""""""""""""""""""""

-  **Descrizione sintetica.** Figura professionale inserita negli
   organismi di governance di un’organizzazione, per sostenere e
   governare l’uso consapevole dei dati geografici e delle tecnologie
   disponibili per la loro raccolta, gestione e condivisione, con
   particolare attenzione anche allo sviluppo delle IDT. Le azioni del
   GIM facilitano l’incremento della competenza digitale all’interno del
   network che compone un’organizzazione orientata ad un uso consapevole
   dei dati geografici nei riguardi delle problematiche legate alla
   capacità di fruire di tali dati, intesa sia rispetto alla
   disponibilità di queste informazioni, sia come abilità conseguite per
   il loro sfruttamento.

-  **Missione.** Attribuito al dato geografico valore di “materia prima”
   per la creazione di prodotti e servizi innovativi, il GIM identifica
   le supply chain esistenti nell’ambito dell’organizzazione, coordina
   la raccolta e la validazione di dati geografici inerenti le attività
   e ne analizza i contenuti sia per estrarne informazioni utili a
   generare valore, sia per produrre conoscenza da restituire al
   territorio. In particolare, sulla base dell’analisi dei flussi di
   produzione realizzati all’interno dell’organizzazione, il GIM
   individua i dati caratterizzati da una dimensione geografica o che
   potenzialmente potrebbero possederla, ne valuta l’utilizzo, le
   finalità ed il “rendimento” in termini di effettivo utilizzo rispetto
   alle potenzialità. Inoltre, grazie alla conoscenza approfondita del
   business e/o missione dell’organizzazione, questa figura
   professionale pone in evidenza le sequenze di attività già in essere
   o potenzialmente attuabili che possono significativamente contribuire
   alla realizzazione di servizi di valore come insieme di processi o
   sistemi di supporto alle decisioni.

-  **Profilo di seconda generazione di riferimento.** Chief Information
   Officer (CIO).

4.6.3. Geographic Information Officer (GIO)
""""""""""""""""""""""""""""""""""""""""""""""""""""""

-  **Descrizione sintetica.** Figura professionale responsabile della
   gestione delle attività, delle persone e delle risorse complessive
   della struttura del Geographic Information System, GIS, di una
   organizzazione, nonché del contesto più ampio relativo alla
   costruzione di infrastrutture di dati territoriali (IDT).

-  **Missione.** Assicura che le attività della struttura GIS siano
   condotte in accordo con le regole, i processi e gli standard
   dell’organizzazione. Prevede i cambiamenti necessari secondo la
   strategia e il controllo dei costi dell’organizzazione. Valuta e
   suggerisce investimenti basati su nuove tecnologie. Assicura
   l’efficacia del GIS e la gestione dei rischi associati. Garantisce
   che l’interoperabilità e la condivisione dei dati territoriali e dei
   servizi basati su di essi seguano standard e procedure specifiche
   della IG.

-  **Profilo di seconda generazione di riferimento.** Project Manager.

4.6.4. Geographic Information Technician / Specialist (GIT/S)
"""""""""""""""""""""""""""""""""""""""""""""""""""""""""""""""""

-  **Descrizione sintetica.** Figura professionale esperta nelle più
   comuni elaborazioni delle informazioni geografiche: acquisizione,
   raccolta, creazione, editing e trattamento di tutti i tipi di dati
   (raster, vettoriali, database) nell’ambito di applicazioni GIS
   eventualmente partendo da svariate fonti informative anche non
   spaziali, comprese quelle non digitali (es. documenti e mappe
   cartacee); creazione di mappe e applicazioni GIS personalizzate;
   presentazione di risultati numerici, grafici e cartografici. Affianca
   gli specialisti dei vari settori (urbanisti, analisti, geologi,
   ecc.), le amministrazioni pubbliche o le imprese nella elaborazione,
   gestione, aggiornamento e utilizzo dei sistemi informativi geografici
   anche nel contesto più ampio della costruzione di infrastrutture di
   dati territoriali (IDT).

-  **Missione.** Coordinandosi con il livello manageriale organizzativo
   e tecnico, il GI Technician è deputato ad eseguire una serie di
   operazioni GIS di base per lo sviluppo di database, la produzione
   cartografica e la progettazione, la realizzazione e la gestione di
   sistemi informativi geografici.

-  **Profilo di seconda generazione di riferimento.** Database
   Administrator.

4.6.5. Geographic Knowledge Enabler (GKE)
""""""""""""""""""""""""""""""""""""""""""""

-  **Descrizione sintetica.** Figura professionale esperta in materia di
   alfabetizzazione spaziale (spatial literacy) e metodologie per lo
   sviluppo del pensiero spaziale (spatial thinking) e delle competenze
   geo-digitali nell’ambito del network che compone un’organizzazione
   orientata ad un uso consapevole dei dati geografici nei riguardi
   delle problematiche legate alla capacità di fruire di tali dati,
   intesa sia rispetto alla disponibilità di queste informazioni, sia
   come abilità conseguite per il loro sfruttamento.

-  **Missione.** Il compito fondamentale del GKE riguarda la promozione
   della consapevolezza spaziale attraverso lo sviluppo del pensiero
   spaziale (spatial thinking) all’interno della rete degli attori
   dell’organizzazione. Rileva le competenze professionali geospaziali
   necessarie. Pianifica interventi formativi per lo sviluppo di tali
   competenze e per la formazione della "cittadinanza spaziale (spatial
   citizenship)", consentendo a individui e gruppi di interagire e di
   partecipare a processi decisionali spaziali sociali, grazie ad una
   corretta produzione e utilizzo di geo-media (per es. mappe, virtual
   globes, GIS e Geoweb), garantendo la realizzazione di servizi stabili
   e duraturi nonché la crescita di utilizzatori connessi spazialmente.
   Il GKE può sostenere il GIM nell’ambito di ecosistemi organizzativi
   complessi.

-  **Profilo di seconda generazione di riferimento.** ICT Trainer.

4.7. Altri profili professionali ICT
~~~~~~~~~~~~~~~~~~~~~~~~~~~~~~~~~~~~~~~

Le norme sviluppate successivamente alla pubblicazione di questo
manuale, disponibili nel sito UNI e relative alla famiglia UNI 11621,
sono altresì riferimento per le attività professionali non regolamentate
– figure professionali operanti nel settore ICT e pertanto
referenziabili all’interno di bandi di gara e per la ricerca di
personale ai fini della conformità alle vigenti normative di cui al
capitolo 2.

AgID si impegna comunque a mantenere aggiornato e allineato il presente
documento alle norme tecniche vigenti.

5. Utilizzo dei profili di competenza
---------------------------------------

In questo capitolo si vogliono fornire alcune indicazioni operative che
consentano di individuare quando, in quali circostanze e con quali
modalità i profili di competenza (descritti nei lemmi collegati al
presente dizionario) possono essere utilizzati.

5.1. Gare di fornitura
~~~~~~~~~~~~~~~~~~~~~~~~

5.1.1. Analisi dei costi
"""""""""""""""""""""""""""

L’attività di stima ed analisi dei costi, poiché rappresenta un
parametro decisivo per orientare le decisioni sulla convenienza e
fattibilità del progetto, rappresenta un’attività particolarmente
critica.

In questo paragrafo si vogliono dare alcune indicazioni che possono
contribuire alla stima della voce di costo contrattuale connessa
all’impiego di risorse umane, il quale rappresenta tipicamente un
contributo di difficile determinazione, ancorché esso possa risultare
rilevante.

Il costo complessivo delle risorse umane messe a disposizione dal
fornitore nell’ambito del progetto dipende essenzialmente da tre
parametri:

-  la composizione del team di progetto, riguardo al quale le classi di
   fornitura possono essere di aiuto in termini di profili di competenza
   impiegati e relative percentuali di impiego;

-  la stima dell’effort totale del progetto, un parametro non
   determinabile in questa sede e che dovremo considerare noto;

-  il costo unitario del giorno persona per ogni figura professionale
   impiegata, sul quale è possibile dare indicazioni di carattere
   generale.

Il Manuale 4 - “Dizionario delle forniture ICT” definisce un modello per
la costruzione delle forniture ICT le quali vengono ricondotte ad una
sovrapposizione di istanze di diverse Classi di fornitura, ognuna delle
quali rappresenta una fornitura elementare. Per ogni classe di fornitura
si fornisce altresì la composizione indicativa del team di progetto
individuando, per ogni attività prevista, le percentuali tipiche
relative di impiego di ciascun profilo.

Integrando tali dati su tutte le istanze di classi di fornitura che
compongono il progetto e tenendo conto del loro peso relativo, si può
ottenere una stima della percentuale di impegno di ogni profilo di
competenza utilizzato nel progetto. Qualora si disponga di una stima
sulla durata progettuale, tale stima potrebbe essere espressa in giorni
persona e quindi convertita in parametri monetizzabili.

Naturalmente tutto ciò non tiene conto di possibili extra effort,
dovuti, ad esempio, a molteplici fattori quali attività riferibili alla
predisposizione dell’offerta oppure alla gestione del contratto interna
al Fornitore. Tali componenti saranno tanto più significative quanto più
sarà elevata la complessità e la dimensione progettuale, e quindi sarà
necessario comprenderle nella stima.

Infine, occorre tener conto che il costo unitario del giorno persona non
può essere riferito, sic et simpliciter, ad un profilo di competenza, ma
bensì ad una figura professionale. Per una stima economica quindi
dovremo avere un’idea dei dati curricolari (titolo di studio,
esperienza, conoscenze specifiche) che dovrà avere il professionista
ricercato.

Di supporto alla stima del valore economico del giorno persone, per
figura professionale, possono essere anche i riferimenti, contenuti in
ogni lemma del dizionario dei profili di competenza, verso possibili
denominazioni alternative in altri sistemi di classificazione, nel caso
in cui il costo di mercato sia noto per tali figure.

5.1.2. Analisi dei rischi
"""""""""""""""""""""""""""

Il capitolato tecnico è il documento che illustra le necessità che
l’Amministrazione appaltante intende soddisfare attraverso una fornitura
di servizi ICT. Come già precedentemente richiamato, il Manuale 4 -
“Dizionario delle forniture ICT” delle presenti Linee guida, illustra un
procedimento, basato sulla sovrapposizione e la giustapposizione di
diverse Classi di Fornitura e Processi trasversali, che può essere
utilizzato per la costruzione di tale documento, almeno per la parte di
definizione dell’oggetto contrattuale.

La filosofia sottesa da tale modello è basata sul concetto di servizio,
la cui qualità è determinata attraverso un set di Livelli di Servizio.
Il Cliente non è prioritariamente interessato alle modalità operative di
erogazione del servizio, di responsabilità del Fornitore, ma piuttosto
ai risultati ottenuti. In questo schema è responsabilità del Fornitore
il dimensionamento e la selezione delle risorse umane impiegate e la
valutazione della prestazione professionale nel tempo.

Questo schema, di ampia applicazione, è di norma congeniale alla
Pubblica Amministrazione, che si trova così sollevata da gravosi oneri
di gestione, per i quali non sempre appare particolarmente attrezzata.
Questo manuale tuttavia è dedicato proprio a ricercare i possibili
motivi di deroga a tale comportamento generalizzato, nel qual caso il
capitolato dovrà richiedere l’utilizzo di determinati profili di
competenza e specificare i requisiti minimi che dovranno soddisfare.
Benché la convenienza di tale approccio non possa essere stabilita a
priori, ma debba essere valutata caso per caso, nel seguito, riprendendo
quanto esposto nel precedente capitolo, si cercherà comunque di
individuare alcuni principi generali, da applicarsi in funzione delle
Classi di Fornitura considerate e delle caratteristiche dei profili di
competenza da impiegare nell’erogazione dei servizi.

In primo luogo, consideriamo i Processi trasversali, inclusi in ogni
fornitura ICT, purché realizzata secondo il modello suggerito dalle
presenti Linee guida. Il profilo chiave per questo tipo di servizi
risulta essere il Capoprogetto di Sistemi Informativi per il quale, al
fine di mitigare i rischi di insuccesso, è generalmente conveniente
specificare, nel capitolato, livelli minimi di competenza ed esperienza.
Le considerazioni che militano a favore di tale indicazione sono
analogamente applicabili anche in relazione a tutte le Classi di
fornitura definite, secondo la terminologia introdotta nel paragrafo
precedente, di tipo A. In entrambi i casi, infatti, si tratta di servizi
rivolti al supporto alla Governance dell’ICT, che devono essere
tipicamente erogati una tantum, in modo efficace e tempestivo. Poiché
tale circostanza preclude al Cliente l’opportunità pratica di
controreazioni a posteriori, volte ad una messa a punto degli indicatori
di qualità e dei livelli di soglia (tuning dei livelli di servizio), una
delle strategie alternative, finalizzate ad aumentare la qualità del
servizio, che possano essere perseguite con qualche efficacia, è
rappresentata dal controllo preventivo della competenza professionale
del personale impiegato, almeno per quelle che sono state definiti
Profili di competenza Chiave.

Anche per le Classi di Fornitura definite, nel paragrafo precedente, di
tipo B, cioè quelle per le quali sono maggiori le opportunità di
controllo sul processo produttivo, tale strategia può essere presa in
considerazione. In questo caso, infatti, potrebbe accadere che sia
possibile individuare nell’ambito dei servizi resi, attività la cui
criticità sia talmente elevata da richiedere che siano affidate a
profili di accertata professionalità. Ciò potrebbe capitare, nell’ambito
della realizzazione di progetti ICT, per attività che richiedono
personale in possesso di competenze specifiche particolari, relative per
esempio a tecnologie obsolete, o al contrario estremamente innovative,
ecc. Oppure, nell’ambito dell’erogazione di servizi ICT, per il
personale chiamato ad intervenire in circostanze che derivino da un
approccio di gestione delle escalation, il quale, anche in questo caso,
dovrà essere dotato di competenze particolari.

Per valutare l’opportunità di contrattualizzare tali profili di
competenza, nell’ambito di ogni specifica fornitura, sarà necessario
prendere in considerazione aspetti quali le dimensioni economiche del
progetto, la severità dei livelli di servizio imposti, gli elementi
innovativi della fornitura, la complessità organizzativa di attuazione,
ecc., in modo da evitare l’inserimento di inutili vincoli contrattuali,
onerosi per entrambe le parti. Ultima, ma non meno importante,
l’organizzazione ICT interna all’Amministrazione dovrà essere in
possesso di risorse con un profilo di competenze sufficientemente
elevano da poter sostenere un valido contraddittorio con il fornitore.
Il documento relativo all’analisi dei rischi dovrebbe discutere tali
opportunità ed individuare i fabbisogni specialistici necessari in modo
che, l’eventuale richiesta nel capitolato di una figura professionale,
sia una conseguente modalità di gestione del rischio.

Rimane infine una terza possibilità che riguarda la Classe di Fornitura
“Servizi di Ingegneria e Mano d’Opera”. Come già discusso
precedentemente, in questo caso la specificazione dei profili di
competenza necessari per erogare il servizio è assolutamente
imprescindibile, non essendo specificata la natura delle attività da
erogare. Occorre notare tuttavia che tale Classe di Fornitura trova
applicazione in un ampio ventaglio di situazioni, ma solo nel caso che
le attività richieste comportino skill professionali ICT
sufficientemente elevati ci si potrà avvalere dei lemmi del presente
manuale per definire i profili ricercati.

Per la contrattualizzazione profili non specialistici, ma comunque
operanti nell’ICT, sarà tuttavia possibile prendere in considerazione,
come riferimento generico, il modello europeo DigCOMP 2.1 [9]_, di cui
AgID ha curato la traduzione ufficiale in lingua italiana [10]_.

5.1.3. Definizione del capitolato tecnico
"""""""""""""""""""""""""""""""""""""""""""""

La definizione di una figura professione nell’ambito di un capitolato
tecnico si compone, oltre ad un tipico profilo di competenza, di altre
caratterizzazioni specifiche della fornitura che si sta realizzando.

Utilizzando i lemmi del presente manuale la descrizione dei profili di
competenza potrà essere indicata ai fornitori almeno con due livelli di
progressiva completezza e profondità, da utilizzarsi in funzione della
rilevanza progettuale sotto il profilo dalla complessità e/o
dall’impatto economico.

Il primo livello descrittivo potrebbe essere costruito con la
“Descrizione breve del profilo”, inclusa in ogni lemma. Tale descrizione
individua la figura professionale desiderata, tramite una terminologia
standardizzata. Eventualmente il capitolato potrà indicare quale
attività, scegliendo fra le “Attività tipiche del profilo”, sia da
considerarsi particolarmente critica nell’ambito della fornitura in
parola, e quali siano le responsabilità legate al ruolo attinenti le
“Competenze comportamentali fondamentali”.

Al crescere della rilevanza progettuale potrebbe essere necessario
rendere maggiormente definito il dettaglio competenza richiesto,
arrivando a specificare le categorie elettive di un determinato profilo.
Eventualmente il capitolato tecnico può rimandare alla norma UNI
specifica, se si vuole citare esplicitamente il contenuto di dettaglio
di ogni categoria, in termini di unità elementari di conoscenza.

Bisogna tuttavia riconoscere che quanto è contenuto nei lemmi che
descrivono i profili di competenza risulterà comunque insufficiente ai
fini della completa caratterizzazione della figura professionale
richiesta. Infatti, i profili di competenza che abbiamo adottato sono
riferibili ad una pluralità di figure professionali reali, ognuna con la
propria specificità. Al contrario il capitolato tecnico è scritto con
intenti selettivi, determinati dalle specifiche esigenze della fornitura
che si intende realizzare. Sarà quindi necessario integrare i lemmi con
ulteriori connotati riguardanti sia specifici dati curricolari sia
specifiche condizioni di lavoro che potrebbero risultare dirimenti nella
selezione. In particolare, a titolo di esempio, il capitolato potrebbe:

-  richiedere particolari titoli di studio o formativi, ovvero
   attestazioni professionali rilasciate da associazioni di cui alla
   Legge n. 4/2013, certificazioni specialistiche di prodotto e/o
   certificazioni rispetto a norme UNI nonché rispetto al D.Lgs. n.
   13/2013;

-  un’esperienza consolidata su aspetti metodologici o tecnologici,
   specifici della fornitura da realizzare;

-  l’utilizzo di determinati strumenti tecnologici di supporto;

-  identificare i risultati attesi dalla prestazione professionale e le
   misure contrattuali poste a garanzia del rispetto degli obiettivi
   perseguiti;

-  contenere le indicazioni di alcune condizioni operative (sede ed
   orario di lavoro, interfaccia con il cliente, norme comportamentali,
   ecc.);

-  imporre vincoli riguardanti la sicurezza e la riservatezza (o
   segretezza) delle informazioni, la proprietà intellettuale dei
   deliverable rilasciati, ecc.

Naturalmente per cercare di fornire indicazioni sistematiche e complete
su tali aspetti, prendendo in considerazione ogni profilo ed ogni Classe
di Fornitura, sarebbe necessario ricostruire una casistica sterminata,
inevitabilmente carente e quindi di scarso ausilio e valore. Ci
limiteremo quindi a fornire alcuni esempi, sperando che possano avere
una valenza generale ed un’applicabilità in diversi contesti.

Il primo caso preso in considerazione riguarda un profilo
esemplificativo di “Capoprogetto di Sistemi Informativi”, che può essere
impiegato sia per la realizzazione di progetti, sia, se pur con compiti
di minor rilievo, per l’erogazione di servizi ICT.

In un contesto di sviluppo software, a tale figura potrebbe essere
richiesta una specifica competenza nei seguenti campi:

-  Misura delle dimensioni del software (Function Point Analysis),
   specialmente nel caso di sviluppo custom;

-  Linguaggio di progettazione UML, nel caso di utilizzo di tecnologia
   OO, a cui potrebbe accompagnarsi la richiesta di utilizzo di
   strumenti tecnologici per automatizzare e documentare l’attività di
   raccolta dei requisiti;

-  Conoscenza specifica sulle tecnologie che formano l’ambiente
   tecnologico di contorno: (Sistema operativo, DBMS, Application
   Server, sistema di reporting ed ogni altro middleware e servizi di
   rete presenti), nel caso che il progetto contempli l’integrazione con
   sistemi applicativi esistenti, migrazioni di dati, ecc.

Nel caso che la fornitura riguardi servizi ICT, il Capoprogetto di
Sistemi Informativi troverà un proprio ruolo specifico nella fase
transiente di avvio del servizio. Si tratta di una fase di attività,
dalle caratteristiche progettuali, compresa fra lo start up e
l’erogazione dei servizi richiesti a regime. In questo ambito, ma non
solo, potrebbero essere utili, per esempio, competenze sul fronte dei
framework di service management (ITIL, COBIT, CMMI, ecc).

In entrambi i casi considerati precedentemente il Capoprogetto di
Sistemi Informativi dovrà gestire la relazione con l’interfaccia
dell’Amministrazione (Direttore dei lavori). Conoscenze approfondite
sono richieste per questa specifica attività riguardo alle metodologie
di ICT Project Management (UNI 11621-2, oppure certificazioni
proprietarie quali PMBOK, PRINCE2, TENSTEP, ecc.). Possono costituire un
fattore preferenziale, purché la metodologia lo preveda l’utilizzo di
strumenti software per la gestione di progetto che possano fornire alla
controparte (magari in modalità web) dati aggiornati in modo
continuativo riguardanti l’andamento progettuale:

-  Struttura di scomposizione del progetto (WBS);

-  Schedulazione delle tappe intermedie (milestone);

-  Pianificazione delle attività di progetto, comprendente i tempi
   pianificati ed i progressi effettivi;

-  Rappresentazione del progetto mediante diagrammi (Gantt, PERT ecc.).

Nel caso che il progetto riguardi la sicurezza ICT il Capoprogetto dovrà
essere affiancato (o ricoprire lui stesso) dal ruolo di ICT Security
Expert o profilo specifico secondo norma UNI 11621-4. Per questo profilo
sono formulabili richieste identiche a quelle analizzate precedentemente
per il Capoprogetto. In più al Progettista per la Sicurezza potrà essere
richiesta, in funzione della tematica trattata in modo prevalente, la
conoscenza di:

-  Politiche, modelli e meccanismi di controllo degli accessi;

-  Problematiche relative alla sicurezza di: reti cablate e non cablate,
   sistemi operativi, applicazioni web;

-  Tecniche di gestione del rischio (Octave, Cramm, Mehari);

-  Sistemi di Identity management, NIDS (Network Intrusion Detection
   System), Vulnerability Assessment, Penetration Test.

Prendiamo infine in considerazione la figura di Developer (secondo norma
UNI 11621-2), nel contesto in cui sia utilizzato servizi accessori di
sviluppo di applicazioni web based (ovvero un Server Side Web Developer
secondo norma UNI 11621-3), con costi determinati a posteriori sulla
base del conteggio function points. In questo si tratterebbe di servizi
che verosimilmente ricadrebbero nella Classe di Fornitura “Servizi di
Ingegneria e Mano d’Opera”. Quindi tale figura si troverebbe ad operare
sotto il diretto controllo dell’Amministrazione e dovrebbe quindi
condividerne diversi aspetti tecnici e culturali, legati alla conoscenza
dei seguenti temi:

-  L’ambiente tecnologico in cui si opera: Sistema operativo,
   Application server, Sistema di reporting, Basi di dati e DBMS,
   strumenti di messaggistica (quali e-mail, mailing list, forum);

-  L’ambiente di sviluppo: linguaggio di programmazione Object-Oriented,
   dialetto SQL, linguaggio di scipting, XML e tecnologie correlate,
   principi di progettazione UML, standard di sviluppo (J2EE, .NET);

-  Strumenti CASE (Computer Aided Software Engineering) e IDE
   (Integrated Development Environment), se utilizzati;

-  Strumenti tecnologici di supporto per la raccolta dei requisiti, il
   disegno applicativo, l’automazione test, ecc.

5.1.4. Istruzioni per la compilazione delle offerte
""""""""""""""""""""""""""""""""""""""""""""""""""""""""

Le istruzioni per la compilazione delle offerte, parte integrante dei
documenti di gara, sono finalizzate ad aumentare la probabilità di
ottenere dai partecipanti al processo selettivo, offerte complete di
tutte le informazioni richieste dal capitolato e, allo stesso tempo, fra
loro strutturalmente omogenee, e facilmente confrontabili.

Nel nostro caso ciò riguarderà la compilazione del Curriculum Vitae (CV)
dei candidati, da allegarsi all’offerta, in funzione del profilo
richiesto dal capitolato, utilizzando il modello Europeo Europass.

Con tale termine si intende un insieme di modelli standard, promossi
dalle Istituzioni Europee, al fine di rendere più trasparenti e
leggibili i titoli, le qualifiche e le competenze acquisite da un
individuo nell’ambito di diversi contesti di apprendimento. EUROPASS
fornisce un insieme di documenti, istruzioni per la compilazione e
esempi precompilati, accessibili tramite il sito della comunità europea
sotto riportato, il quale fornisce altresì assistenza on line alla
compilazione [11]_.

“Europass Curriculum Vitae” è un modello standardizzato che consente di
descrivere, sulla base di un formato condiviso e riconosciuto in tutta
Europa, le esperienze di studio e di lavoro e le competenze sviluppate
da un individuo, al momento della presentazione di una candidatura per
un lavoro. EUROPASS consta altresì di altri quattro documenti:

-  **“Passaporto delle lingue”** consente un’autovalutazione delle
   competenze linguistiche. Essendo una dichiarazione autocertificata e
   volontaria non ha valore legale, pertanto non ha bisogno di ulteriori
   validazioni. Non sostituisce le certificazioni formali ottenute, sia
   all’interno del sistema scolastico che all’esterno, ma le ingloba con
   sistematicità in un documento che registra tutto il percorso di
   apprendimento. In definitiva rappresenta un dettaglio
   sull’autovalutazione della conoscenza linguistica, che non fornisce
   valore aggiunto alle informazioni già comprese in un CV.

-  **“Europass Mobilità”**, uno strumento per registrare le competenze
   acquisite durante un’esperienza di apprendimento in un paese europeo.

-  **“Supplemento al Certificato”** è rilasciato ai possessori di un
   certificato d’istruzione e formazione professionale; aggiunge
   informazioni a quelle già comprese nel certificato ufficiale,
   agevolandone la comprensione, da parte di datori di lavoro o enti al
   di fuori del paese che lo ha rilasciato. Le autorità competenti al
   rilascio del documento sono le stesse che rilasciano i titoli
   originali. Esso può integrare un CV nel caso il candidato abbia
   conseguito titoli di studio esteri. Questo documento nominativo può
   essere, eventualmente, richiesto all’aggiudicatario, a suffragio
   delle informazioni già contenute del CV, riguardanti i titoli di
   studio ottenuti all’estero.

-  **“Supplemento al Diploma”**, una descrizione delle competenze
   acquisite dai possessori di titoli di Istruzione Superiore.

Il CV è redatto in forma anonima perché nelle procedure di gara si
intende presentato dalla Società offerente ai fini della valutazione
dell’offerta tecnica e non direttamente dal candidato. Il capitolato
dovrebbe quindi ammonire che le responsabilità derivanti dalla
presentazione di dichiarazioni mendaci, includono anche le informazioni
presenti sui CV.

L’aggiudicatario della gara, prima della stipula contrattuale,
presenterà il CV corredato delle informazioni personali del candidato e
della relativa autorizzazione al loro trattamento, sottoscritta
dall’interessato, ai sensi del Decreto Legislativo 30 giugno 2003, n.
196.

È auspicabile che il disciplinare consenta la presentazione di
molteplici candidature per una singola posizione, a maggiore garanzia di
completezza dell’offerta. In questo caso occorre che la Società
partecipante la gara si impegni, qualora risulti aggiudicataria, ad
utilizzare nella fornitura il candidato stabilito dall’Amministrazione.

È necessario pertanto inserire nel CV delle informazioni aggiuntive che
lo rendano adatto a connotare la specifica figura professionale
ricercato dal capitolato tecnico. In particolare, occorre specificare:

-  Anni di esperienza nel ruolo richiesti (seniority). (Specificare che
   saranno computati in base alle esperienze ritenute pertinenti fra
   tutte quelle presentate)

-  Titolo di studio preferenziale e titoli equipollenti.

-  Capacità e competenze informatiche richieste, da indicare nella
   omonima sezione del CV articolate in:

   -  conoscenze specifiche richieste, (come specificate dal capitolato)

   -  strumenti tecnologici di supporto alle attività previste dal
      capitolato

5.2. Acquisizione di risorse umane
~~~~~~~~~~~~~~~~~~~~~~~~~~~~~~~~~~~~

I profili ICT contenuti all’interno di queste linee guida possono essere
un utile strumento per supportare l’acquisizione di competenze esterne
con determinate specializzazioni.

A seconda delle necessità organizzative, l’Amministrazione potrà
orientarsi nell’acquisizione di risorse utilizzando come riferimento:

-  i 23 profili ICT generalisti (norma UNI 11621-2);

-  figure normate con ulteriori specifiche competenze (norma UNI 11621-3
   per il Web, UNI 11621-4 per la sicurezza ICT e UNI 11621-5 per
   l’Informazione Geografica);

-  ulteriori figure “personalizzate”, ispirandosi comunque a profili di
   riferimento (es: social media manager, ispirandosi alla figura UNI
   11621-3 “Web Content Manager”).

A titolo esemplificativo, nel mese di ottobre 2017 L’Agenzia per
l’Italia Digitale ha avviato la ricerca 72 profili professionali per
supportare le attività progettuali destinate alla trasformazione
digitale della Pubblica amministrazione italiana [12]_.

5.3. Definizione di attività formative
~~~~~~~~~~~~~~~~~~~~~~~~~~~~~~~~~~~~~~~~~~

Con il decreto dell'8 gennaio 2018 (GU n. 20 del 25 gennaio 2018) il
Ministero del lavoro ha istituito il Quadro Nazionale delle
Qualificazioni (QNQ), al fine di favorire la spendibilità sul territorio
nazionale e comunitario delle qualificazioni acquisite in Italia e
agevolare l'apprendimento permanente. Il QNQ è uno strumento di
descrizione e classificazione delle qualificazioni rilasciate
nell’ambito del Sistema nazionale di certificazione delle competenze
(D.Lgs. 16 gennaio 2013, n. 13) ed è strettamente connesso al Repertorio
nazionale dei titoli di istruzione e formazione e delle qualificazioni
professionali. Repertorio che a sua volta, nella sezione QUADRO
NAZIONALE DELLE QUALIFICAZIONI REGIONALI, fa riferimento alla
Classificazione delle Professioni (CP2011) e alla classificazione delle
attività economiche (Ateco 2007) detenute dall'Istat. In quest'ottica,
come specificato in dettaglio nel documento “Linee guida per
l'armonizzazione delle qualificazioni professionali, delle professioni e
dei profili in ambito ICT”, è necessario mantenere allineati i profili
professionali ICT alle classificazioni ufficiali che regolamentano il
mercato del lavoro nazionale ed europeo. Grazie alla descrizione dei
profili professionali ICT, è possibile definire dei sillabi formativi,
supportati eventualmente da procedure di valutazione (assessent) o di
autovalutazione (self-assessment) in modo da consentire una crescita
professionale del personale dipendente nonché di soggetti che intendono
inserirsi nel mondo del lavoro o per orientare la propria attività
lavorativa un ambito ICT.

In ambito di formazione professionale con l’uso dei profili ICT di
riferimento delle presenti linee guida, l’ANPAL ha pubblicato un
avviso [13]_ con cui si intende finanziare servizi volti alla
costruzione di progetti formativi sperimentali, professionali e
personali in ambito ICT. L’obiettivo è quello di realizzare un programma
di interventi indirizzati ai giovani residenti nelle Regioni del
Mezzogiorno, che innalzi l’offerta e la qualità della formazione nel
settore ICT, per fare fronte alla crescente richiesta di competenze
digitali e figure professionali specializzate su tutto il territorio
nazionale, per il successivo inserimento nel mercato del lavoro.

I progetti formativi oggetto dell'intervento dovranno essere
direttamente connessi ad uno specifico piano di fabbisogni professionali
e occupazionali per ciascuna impresa, anche con riferimento al “Quadro
comune europeo delle competenze digitali” così come recepito nel quadro
dei profili e delle competenze per le professioni ICT di cui alle “Linee
guida per la qualità delle competenze digitali nelle professionalità
ICT” a cura dell’Agenzia per l’Italia Digitale.

5.4. Correlazione tra profili di riferimento e ulteriori terminologie di catalogazione 
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Al fine di garantire una armonizzazione delle terminologie utilizzate
nel mercato e dai diversi soggetti pubblici per identificare le
professionalità ICT, con lo schema in appendice 6.2 si è voluto fornire
una mappatura delle seguenti terminologie, limitatamente ai profili di
seconda generazione:

-  **Catalogo CONSIP.** Consip ha il compito di rendere più efficiente e
   trasparente l'utilizzo delle risorse pubbliche, fornendo alle
   amministrazioni strumenti e competenze per gestire i propri acquisti
   e stimolando le imprese al confronto competitivo con il sistema
   pubblico. Nelle procedure di gara vengono spesso coinvolte figure ICT
   di diverso genere. Per tale motivo, si è ritenuto utile verificare
   assieme a CONSIP la correlazione tra le terminologie da loro
   utilizzate e i profili di riferimento.

-  **Unità professionale (CP 2011).** La CP 2011 è la Classificazione
   ufficiale delle professioni edita dall'Istat e utilizzata per fini
   statistici in diversi ambiti del mercato del lavoro e
   dell'istruzione. Si tratta di una tassonomia, ovvero di una struttura
   gerarchica, in cui sono raggruppate le professioni con
   caratteristiche simili. La Classificazione ufficiale delle
   professioni è collegata alla Isco 08 (International Standard
   Classification of Occupation), che rappresenta la classificazione di
   riferimento in Europa per la rappresentazione e lo scambio dei dati
   sulle professioni. È disponibile una versione navigabile [14]_ a cura
   dell’Istat.

Tale mappatura è da considerarsi a titolo esemplificativo, e non
garantisce comunque un rapporto 1:1 tra i profili normati e le
terminologie di terze parti.

6. Appendici
-------------

Sono proposte le seguenti appendici rispettivamente dedicate alla
presentazione:

-  della mappa delle competenze e-CF per un riferimento di
   identificazione delle competenze ICT;

-  della tabella di correlazione tra i profili ICT di riferimento e le
   catalogazioni di altri soggetti.

6.1 Mappa delle competenze professionali ICT europee (e-CF 3.0)
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Si riporta di seguito la mappatura delle competenze E-CF 3.0. Per
approfondimenti si rimanda alla norma UNI EN 16234-1.

A. PLAN
"""""""""

**A.1 Allineamento Strategie dei Sistemi Informativi e di Business** 


Anticipa i requisiti di business di lungo termine, favorisce il
miglioramento dell’efficienza e dell’efficacia dei processi
organizzativi. Determina il modello IS e l’architettura d’impresa in
linea con la politica aziendale e garantisce un ambiente sicuro. Prende
decisioni strategiche sulla politica IS dell’impresa, comprese le
strategie di sourcing.

**A.2. Gestione dei Livelli di Servizio**

Definisce, valida e rende applicabile il service level agreement (SLA) e
i contratti su cui si fonda per i servizi offerti. Negozia i livelli di
performance del servizio tenendo conto delle necessità e delle capacità
degli stakeholder clienti e del business.

**A.3 Sviluppo del Business Plan**

Indirizza l’ideazione e la struttura di un business o di un piano di
prodotto compresa l’identificazione di approcci alternativi e le
proporzioni del ritorno sugli investimenti. Considera i modelli di
sourcing possibili e applicabili. Presenta l’analisi costi-benefici e
argomenta a supporto della strategia scelta. Garantisce la conformità
con le strategie di business e tecnologiche. Comunica e condivide il
Business Plan con gli stakeholder più importanti e indirizza gli
interessi politici, finanziari, e organizzativi.

**A.4 Pianificazione di Prodotto o di Servizio**

Analizza e definisce lo status corrente e quello obiettivo. Stima
l’efficacia dei costi, i punti di rischio, le opportunità, i punti di
forza e debolezza, con un approccio critico. Crea piani di struttura;
stabilisce la cronologia e le milestone, garantendo l’ottimizzazione
delle attività e delle risorse. Gestisce le richieste di cambiamento.
Definisce le quantità della consegna e fornisce una panoramica per
ulteriori requisiti di documentazione. Specifica il corretto trattamento
dei prodotti, compresi gli aspetti legali correlati alla normativa
vigente.

**A.5 Progettazione di Architetture**

Specifica, affina, aggiorna e rende disponibile un approccio formale
all’implementazione delle soluzioni, necessario per sviluppare e gestire
un’architettura IS. Identifica le richieste di cambiamento e i relativi
componenti: hardware, software, applicazioni, processi, piattaforme.
Assicura l’interoperabilità, la scalabilità, l’usabilità e la sicurezza.
Mantiene l’allineamento tra l’evoluzione del business e gli sviluppi
tecnologici.

**A.6. Progettazione di Applicazioni**

Analizza, specifica, aggiorna e rende disponibile un modello per
implementare le applicazioni in conformità con la politica e le esigenze
dell’utente / cliente. Seleziona le opzioni tecniche più appropriate per
la progettazione di applicazioni, ottimizzando l’equilibrio tra costi e
qualità. Progetta con linguaggi di modellazione strutture dati e modelli
di struttura di sistema adeguati ai risultati dell’analisi. Assicura che
tutti gli aspetti tengano in considerazione l’interoperabilità, la
fruibilità e la sicurezza. Identifica un Framework di riferimento comune
per validare i modelli con gli utenti rappresentativi, sulla base dei
modelli di sviluppo (es. l’approccio iterativo).

**A.7 Monitoraggio dei Trend tecnologici**

Esplora gli ultimi sviluppi tecnologici dell’ICT per comprendere
l’evoluzione della tecnologia. Concepisce soluzioni innovative per
l’integrazione di nuove tecnologie nei prodotti, applicazioni e servizi
esistenti o per la creazione di nuove soluzioni.

**A.8. Sviluppo Sostenibile**

Stima l’impatto delle soluzioni ICT in termini di eco responsabilità
incluso il consumo di energia. Consiglia gli stakeholder business e ICT
sulle alternative sostenibili coerenti con la strategia di business.
Applica una politica ICT degli acquisti e delle vendite che soddisfi le
eco-responsabilità.

**A.9. Innovazione**

Escogita soluzioni creative per fornire nuovi concetti, idee, prodotti o
servizi. Adotta un approccio mentale innovativo e aperto allo scopo di
prefigurare il modo di sfruttare i progressi tecnologici per soddisfare
le esigenze del business/della società o identificare la direzione per
la ricerca.

B. BUILD
"""""""""

**B.1. Sviluppo di Applicazioni**

Adatta il processo di progettazione delle applicazioni per sviluppare
un’applicazione personalizzata e conforme alle esigenze del cliente.
Adatta le soluzioni esistenti, per es. porting di un’applicazione da un
altro sistema operativo. Codifica, esegue il debug e il test, documenta
e comunica le fasi di sviluppo del prodotto. Sceglie le opzioni tecniche
appropriate per lo sviluppo, quali il riutilizzo, il miglioramento o la
riconfigurazione di componenti esistenti. Ottimizza efficienza, costi e
qualità. Convalida i risultati con gli utenti rappresentativi, integra e
realizza la soluzione complessiva.

**B.2. Integrazione dei Componenti**

Installa hardware, software o componenti di sottosistema in un sistema
esistente o proposto. Si conforma ai processi e alle procedure definite
(es. configuration management e package maintenance). Tiene conto delle
compatibilità sia dei moduli esistenti che di quelli nuovi per
assicurare l’integrità, l’interoperabilità e la sicurezza delle
informazioni. Verifica le performance del sistema e garantisce la
validazione e la documentazione dell’esito favorevole dell’integrazione.

**B.3. Testing**

Costruisce ed esegue procedure di test sistematico per i sistemi ICT o
per i requisiti di usabilità del cliente per stabilire la conformità con
le specifiche di progettazione. Assicura che i componenti nuovi o
modificati soddisfino le aspettative. Assicura il rispetto degli
standard interni, esterni, nazionali ed internazionali tra cui salute e
sicurezza, usabilità, performance, affidabilità e compatibilità. Produce
i documenti e i report che danno evidenza dei requisiti di
certificazione.

**B.4. Rilascio (deployment) della Soluzione**

Seguendo standard generali predefiniti di esercizio realizza gli
interventi necessari pianificati per implementare la soluzione, tra cui
l’installazione, l’aggiornamento e la dismissione. Configura l’hardware,
il software o la rete per assicurare l’interoperabilità dei componenti
di sistema e mettere a punto ogni difetto o incompatibilità risultante.
Ingaggia risorse specialistiche addizionali se richiesto, come fornitori
di rete di terze parti. Consegna formalmente la soluzione completamente
operante all’utente e completa la documentazione registrando tutte le
informazioni rilevanti, compreso gli indirizzi delle apparecchiature, i
dati di configurazione e di performance.

**B.5. Produzione della Documentazione**

Produce documenti che descrivono prodotti, servizi, componenti o
applicazioni conformi con i requisiti relativi alla documentazione.
Seleziona lo stile e il media appropriato per il materiale di
presentazione. Crea template per i sistemi di document-management.
Garantisce che le funzioni e le caratteristiche siano documentate in un
modo appropriato. Garantisce che i documenti esistenti siano validi e
aggiornati.

**B.6. Ingegneria dei Sistemi**

Ingegnerizza il software e/o i componenti hardware per soddisfare le
esigenze di soluzioni quali specifiche, costi, qualità, tempi,
efficienza energetica, sicurezza dell’informazione e protezione dei
dati. Segue una metodologia sistematica per analizzare e costruire i
componenti e le interfacce richieste. Costruisce modelli di struttura di
sistema e conduce simulazioni di comportamento del sistema. Esegue test
di unità e di sistema per garantire la conformità ai requisiti.

C. RUN
"""""""""

**C.1. Assistenza all’Utente**

Risponde alle richieste e ai problemi dell’utente; registra le
informazioni rilevanti. Risolve o scala gli incidenti e ottimizza le
performance del sistema rispettando i livelli di servizio predefiniti
(SLA). Sa come effettuare il monitoraggio sugli esiti della soluzione e
la risultante customer satisfaction.

**C.2. Supporto alle modifiche/evoluzioni del sistema**

Implementa e guida l’evoluzione di una soluzione ICT. Controlla e
schedula in modo efficiente le modifiche software o hardware per
prevenire aggiornamenti multipli che creano esiti imprevedibili.
Minimizza le interruzioni del servizio conseguenti ai cambiamenti e
aderisce ai service level agreement (SLA) definiti. Garantisce
conformità e il rispetto delle procedure di sicurezza delle
informazioni.

**C.3. Erogazione del Servizio**

Garantisce l’erogazione dei servizi in conformità con i livelli di
servizio stabiliti (SLA). Opera in modo proattivo per garantire
un’infrastruttura applicativa e ICT stabile e sicura curando il capacity
planning e la sicurezza delle informazioni. Aggiorna la libreria dei
documenti di esercizio e registra tutti gli incidenti di esercizio. Cura
la manutenzione degli strumenti di monitoraggio e di gestione (es.
Script, Procedure...). Mantiene i servizi dei sistemi informativi.
Prende misure proattive.

**C.4. Gestione del Problema**

Identifica e risolve le cause degli incidenti. Adotta un approccio
proattivo alle cause principali di problemi ICT. Effettua il deployment
di un sistema di conoscenza basato sulla ricorrenza di errori comuni.
Risolve o scala gli incidenti. Ottimizza le performance di sistemi e
componenti.

D. ENABLE
""""""""""

**D.1. Sviluppo della Strategia per la Sicurezza Informatica**

Definisce e rende applicabile formalmente la strategia, gli obiettivi e
la cultura organizzativa al fine di mantenere la sicurezza e la difesa
dei dati da minacce interne ed esterne, es. digital forensic per
indagini aziendali o di indagine di intrusione. Fornisce la base per la
gestione dell’Information Security, compresa l’identificazione dei ruoli
e delle responsabilità. Usa gli standard definiti per determinare gli
obiettivi per l’integrità, la disponibilità e la privacy delle
informazioni.

**D.2. Sviluppo della Strategia della Qualità ICT**

Definisce, migliora e perfeziona una strategia formale per soddisfare le
aspettative e migliorare le performance del business cliente
(bilanciamento tra costi e rischi). Identifica i processi critici che
influenzano la service delivery e le performance del prodotto per
definirli nel sistema di gestione della qualità ICT (rif D.4). Usa gli
standard definiti per formulare gli obiettivi di qualità della gestione
del servizio, del prodotto e del processo. Identifica le responsabilità
di gestione della qualità ICT.

**D.3. Fornitura dei servizi di Formazione**

Definisce e implementa una politica di formazione ICT per indirizzare i
fabbisogni e i gap delle competenze dell’organizzazione. Struttura,
organizza e schedula i programmi di formazione, ne valuta la qualità
attraverso un processo di feedback e attua un continuo miglioramento.
Adatta i piani di formazione per indirizzare il cambiamento della
domanda.

**D.4. Acquisti**

Applica una procedura consistente per gli approvvigionamenti,
comprendente il deployment dei seguenti sotto-processi: specifiche dei
requisiti, identificazione del fornitore, analisi dell’offerta,
valutazione dell’efficienza energetica e conformità ambientale di
prodotti, fornitori e loro processi, negoziazione del contratto,
selezione del fornitore e inquadramento contrattuale. Assicura che
l’intero processo di approvvigionamento sia adatto allo scopo, aggiunga
valore al business dell’organizzazione e che sia conforme a norme e
requisiti legali.

**D.5. Sviluppo dell’offerta**

Sviluppa offerte tecniche per soddisfare i requisiti delle soluzioni per
i clienti e le mette a disposizione del personale delle vendite con una
offerta competitiva. Evidenzia nell’offerta l’efficienza energetica e
l’impatto ambientale. Collabora con i colleghi per allineare la
soluzione prodotto/servizio con la capacità di delivery delle
organizzazioni.

**D.6. Gestione del Canale di Vendita**

Sviluppa la strategia per gestire i punti vendita delle terze parti.
Assicura le performance commerciali ottimali del canale value-added
reseller (VAR) attraverso la messa a disposizione di una strategia
coerente di business e di marketing. Definisce il target dei volumi, la
copertura geografica e il settore industriale su cui ingaggiare i VAR e
i programmi di incentivazione per raggiungere i risultati di vendita
premianti.

**D.7. Gestione delle Vendite**

Guida l’ottenimento dei risultati delle vendite attraverso
l’introduzione di una strategia delle vendite. Dimostra il valore
aggiunto per l’organizzazione dei prodotti e dei servizi a clienti
nuovi, esistenti e potenziali. Instaura una procedura di supporto alle
vendite in grado di fornire una risposta efficiente ai quesiti,
consistente con la strategia e la politica dell’azienda. Instaura un
approccio sistematico all’intero processo delle vendite, comprensivo di:
comprensione dei fabbisogni del cliente, previsioni, valutazione delle
potenzialità, tattiche di negoziazione e finalizzazione delle vendite.

**D.8. Gestione del Contratto**

Organizza e negozia il contratto in accordo con i processi
organizzativi. Assicura che i deliverables del fornitore siano forniti
nei tempi previsti, rispettino gli standard di qualità e siano conformi
con i livelli di servizio concordati, indirizza le non conformità e
scala i problemi più significativi, guida i piani di recovery e se
necessario rettifica i contratti. Mantiene l’integrità del budget.
Valuta e indirizza la conformità del fornitore rispetto agli standard
relativi agli aspetti legali, della salute e della sicurezza. Persegue
attivamente una comunicazione regolare con il fornitore.

**D.9. Sviluppo del Personale**

Diagnostica le competenze individuali e di gruppo, identificando il
fabbisogno di skill e gli skill gap. Esamina le opzioni di formazione e
sviluppo e seleziona l’appropriata metodologia tenendo conto delle
necessità degli individui e del business. Prepara e /o addestra
individui e team per indirizzare i fabbisogni di apprendimento.

**D.10. Gestione dell’Informazione e della Conoscenza**

Identifica e gestisce informazioni strutturate e non strutturate e
considera le politiche sulla distribuzione dell’informazione. Crea la
struttura delle informazioni per abilitare l’impiego e l’ottimizzazione
dell’informazione finalizzata ai benefici del business. Comprende gli
strumenti appropriati che devono essere diffusi per creare, estrarre,
mantenere, rinnovare e diffondere la conoscenza del business al fine di
capitalizzare il patrimonio informativo.

**D.11. Identificazione dei Fabbisogni**

Ascolta attivamente i clienti interni/esterni, articola e chiarisce le
loro esigenze. Gestisce i rapporti con tutti gli stakeholder per
garantire che la soluzione sia in linea con i requisiti di business.
Propone differenti soluzioni (es. make-or-buy), eseguendo un analisi
contestuale nella progettazione di un sistema user centered. Consiglia
al cliente la scelta appropriata. Agisce attivamente impegnandosi nel
processo di implementazione o configurazione della soluzione scelta.

**D.12. Marketing Digitale**

Conosce i princìpi fondamentali del marketing digitale. Distingue tra
gli approcci tradizionali e digitali. Apprezza e conosce la gamma di
canali disponibili. Valuta l’efficacia dei vari approcci e applica
rigorose tecniche di misurazione. Pianifica una strategia coerente
utilizzando i mezzi più efficaci a disposizione. Conosce le
problematiche della protezione dei dati e le questioni di privacy e ne
tiene conto nell’attuazione della strategia di marketing.

E. MANAGE
""""""""""

**E.1. Formulazione delle Previsioni**

Conosce i princìpi fondamentali del marketing digitale. Distingue tra
gli approcci tradizionali e digitali. Apprezza e conosce la gamma di
canali disponibili. Valuta l’efficacia dei vari approcci e applica
rigorose tecniche di misurazione. Pianifica una strategia coerente
utilizzando i mezzi più efficaci a disposizione. Conosce le
problematiche della protezione dei dati e le questioni di privacy e ne
tiene conto nell’attuazione della strategia di marketing.

**E.2. Gestione del Progetto e del Portfolio**

Implementa i piani per un programma di cambiamento. Pianifica e dirige
un singolo progetto ICT od un portfolio di progetti per assicurare il
coordinamento e la gestione delle interdipendenze. Organizza i progetti
per sviluppare o implementare nuovi processi, interni o definiti
dall’esterno per soddisfare le esigenze di business individuate.
Definisce le attività, le responsabilità, le milestones critiche, le
risorse, gli skill necessari, le interfacce ed il budget. Sviluppa piani
di emergenza per indirizzare potenziali problemi di implementazione.
Consegna progetti nei tempi previsti, con il budget previsto e conformi
ai requisiti originari. Crea produce e mantiene i documenti per
facilitare il monitoraggio dell’avanzamento del progetto.

**E.3. Gestione del Rischio**

Implementa la gestione del rischio dei sistemi informativi attraverso
l’applicazione delle politiche e procedure definite dall’azienda per il
risk management. Valuta il rischio per il business dell’organizzazione e
documenta rischi potenziali e piani di prevenzione.

**E.4. Gestione delle Relazioni**

Stabilisce e mantiene relazioni di business positive con clienti e
fornitori (interni o esterni) conformi ai processi organizzativi.
Mantiene regolari comunicazioni con clienti/partner/fornitori, e
soddisfa le esigenze in relazione al loro contesto e gestendo le
comunicazioni della filiera della fornitura. Assicura che le esigenze,
preoccupazioni o lamentele del cliente/partner/fornitore siano comprese
e soddisfatte in accordo con la politica dell’organizzazione.

**E.5. Miglioramento dei processi**

Misura l’efficacia dei processi ICT esistenti. Ricerca e paragona il
disegno dei processi ICT da una varietà di fonti. Segue una metodologia
sistematica per valutare, progettare e implementare processi o
cambiamenti tecnologici finalizzati a benefici di business misurabili.
Valuta potenziali controindicazioni del cambiamento di processo.

**E.6. Gestione della Qualità ICT**

Implementa la politica di qualità ICT per mantenere ed aumentare la
fornitura di prodotti e servizi. Pianifica e definisce indicatori per
gestire la qualità per quanto riguarda la strategia ICT. Controlla gli
indicatori di performance della qualità e ne raccomanda un accrescimento
per indurre un miglioramento continuo della qualità.

**E.7. Gestione del Cambiamento del Business**

Valuta le implicazioni di nuove soluzioni ICT. Definisce i requisiti e
quantifica i benefici di business. Gestisce la diffusione del
cambiamento tenendo conto degli aspetti organizzativi e culturali.
Mantiene la continuità del business e dei processi per la durata del
cambiamento, controllandone l’impatto, prendendo le eventuali misure
correttive e mettendone a punto l’approccio.

**E.8. Gestione della Sicurezza dell’Informazione**

Implementa la politica della sicurezza dell’informazione. Controlla e
prende iniziative a fronte di intrusioni, frodi e buchi o falle della
sicurezza. Assicura che i rischi legati alla sicurezza siano analizzati
e gestiti per i dati e le informazioni aziendali. Rivede gli incidenti
sulla sicurezza e fornisce raccomandazioni per applicare strategia e
policy specifiche per un miglioramento continuo della sicurezza fornita.

**E.9. Governance dei Sistemi Informativi**

Definisce, realizza e controlla la gestione dei sistemi informativi in
linea con i vincoli di business. Tiene conto di tutti i parametri
interni ed esterni come la normativa e l’aderenza agli standard
industriali per indirizzare la gestione del rischio e dell’impiego delle
risorse al fine di raggiungere i benefici di business messi a bilancio.

.. _correlazione-tra-profili-di-riferimento-e-ulteriori-terminologie-di-catalogazione-1:


6.2. Correlazione tra profili di riferimento e ulteriori terminologie di catalogazione
~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~~

Nota: Tale mappatura è a titolo esemplificativo, e non garantisce
comunque un rapporto 1:1 tra i profili normati e le terminologie di
terze parti.

+-----------------------+-----------------------+-----------------------+
| PROFILO ICT (UNI      | CATALOGO CONSIP       | UNITÀ PROFESSIONALE   |
| 11621-2)              |                       | (CP2011)              |
+=======================+=======================+=======================+
| Account Manager       |                       |                       |
+-----------------------+-----------------------+-----------------------+
| Business Analyst      | Analista funzionale   |                       |
+-----------------------+-----------------------+-----------------------+
| Business Information  | Business Process      |                       |
| Manager               | Re-engineer           |                       |
+-----------------------+-----------------------+-----------------------+
| Chief Information     |                       |                       |
| Officer               |                       |                       |
+-----------------------+-----------------------+-----------------------+
| Database              | Progettista di Data   | 3.1.2.4.0 - Tecnici   |
| Administrator         | Warehouse             | Gestori di Basi di    |
|                       |                       | Dati                  |
+-----------------------+-----------------------+-----------------------+
| Developer             | Programmatore         | 3.1.2.1.0 - Tecnici   |
|                       |                       | Programmatori         |
+-----------------------+-----------------------+-----------------------+
| Digital Media         | Grafico WEB           | 3.1.2.3.0 - Tecnici   |
| Specialist            | Visual Web Designer   | Web                   |
|                       | Operatore             |                       |
|                       | multimediale          |                       |
|                       | Operatore di          |                       |
|                       | Publishing            |                       |
+-----------------------+-----------------------+-----------------------+
| Enterprise Architect  | Progettista di Data   |                       |
|                       | Warehouse             |                       |
+-----------------------+-----------------------+-----------------------+
| ICT Consultant        |                       | 3.1.2.5.0. - Tecnici  |
|                       |                       | Gestori di Reti e di  |
|                       |                       | Sistemi Telematici    |
+-----------------------+-----------------------+-----------------------+
| ICT Operations        |                       |                       |
| Manager               |                       |                       |
+-----------------------+-----------------------+-----------------------+
| ICT Security Manager  |                       | 2.1.1.5.4 -           |
|                       |                       | Specialisti in        |
|                       |                       | Sicurezza Informatica |
+-----------------------+-----------------------+-----------------------+
| ICT Security          | Sistemista            | 2.1.1.5.4 -           |
| Specialist            |                       | Specialisti in        |
|                       |                       | Sicurezza Informatica |
+-----------------------+-----------------------+-----------------------+
| ICT Trainer           |                       |                       |
+-----------------------+-----------------------+-----------------------+
| Network Specialist    | Sistemista            | 2.1.1.5.1 -           |
|                       |                       | Specialisti in Reti e |
|                       |                       | Comunicazioni         |
|                       |                       | Informatiche          |
+-----------------------+-----------------------+-----------------------+
| Project Manager       | Capo progetto         |                       |
+-----------------------+-----------------------+-----------------------+
| Quality Assurance     | Tecnico di collaudo   |                       |
| Manager               | ed integrazione       |                       |
|                       | sistemi               |                       |
+-----------------------+-----------------------+-----------------------+
| Service Desk Agent    | Operatore             |                       |
+-----------------------+-----------------------+-----------------------+
| Service Manager       |                       |                       |
+-----------------------+-----------------------+-----------------------+
| Systems Administrator | Sistemista            | 2.1.1.5.3 -           |
|                       |                       | Amministratori di     |
|                       |                       | Sistemi               |
+-----------------------+-----------------------+-----------------------+
| Systems Analyst       |                       | 2.1.1.4.2 - Analisti  |
|                       |                       | di Sistema            |
+-----------------------+-----------------------+-----------------------+
| Systems Architect     | Sistemista            | 2.1.1.4.1 - Analisti  |
|                       |                       | e Progettisti di      |
|                       |                       | Software              |
+-----------------------+-----------------------+-----------------------+
| Technical Specialist  | Specialista di        | 6.2.4.6.0 -           |
|                       | Prodotto/Tecnologia   | Installatori,         |
|                       |                       | Manutentori e         |
|                       |                       | Riparatori di         |
|                       |                       | Apparecchiature       |
|                       |                       | Informatiche          |
+-----------------------+-----------------------+-----------------------+
| Test Specialist       | Tecnico di collaudo   | 3.1.2.2.0 - Tecnici   |
|                       | ed integrazione       | Esperti in            |
|                       | sistemi               | Applicazioni          |
+-----------------------+-----------------------+-----------------------+

.. [1]
   `http://www.agid.gov.it/agenzia/valutazione-e-monitoraggio/manuali-ict <http://www.agid.gov.it/agenzia/valutazione-e-monitoraggio/manuali-ict>`__

.. [2]
   DECRETO LEGISLATIVO 9 novembre 2007, n. 206 “Attuazione della
   direttiva 2005/36/CE relativa al riconoscimento delle qualifiche
   professionali, nonché della direttiva 2006/100/CE che adegua
   determinate direttive sulla libera circolazione delle persone a
   seguito dell'adesione di Bulgaria e Romania” (GU n.261 del 9-11-2007
   - Suppl. Ordinario n. 228)

.. [3]
   DECRETO DEL PRESIDENTE DELLA REPUBBLICA 7 agosto 2012, n. 137
   “Regolamento recante riforma degli ordinamenti professionali, a norma
   dell'articolo 3, comma 5, del decreto legge 13 agosto 2011, n. 138,
   convertito, con modificazioni, dalla legge 14 settembre 2011, n. 148
   (12G0159)” (GU n.189 del 14-8-2012).

.. [4]
   DECRETO DEL PRESIDENTE DELLA REPUBBLICA 5 giugno 2001, n. 328
   “Modifiche ed integrazioni della disciplina dei requisiti per
   l'ammissione all'esame di Stato e delle relative prove per
   l'esercizio di talune professioni, nonché della disciplina dei
   relativi ordinamenti” (GU n.190 del 17-8-2001 - Suppl. Ordinario n.
   212).

.. [5]
   LEGGE 14 gennaio 2013, n. 4 "Disposizioni in materia di professioni
   non organizzate." (GU Serie Generale n.22 del 26-1-2013)

.. [6]
   `http://www.uni.com/index.php?option=com_content&view=article&id=1621&Itemid=1491 <http://www.uni.com/index.php?option=com_content&view=article&id=1621&Itemid=1491>`__

.. [7]
   DECRETO LEGISLATIVO 16 gennaio 2013, n. 13 "Definizione delle norme
   generali e dei livelli essenziali delle prestazioni per
   l'individuazione e validazione degli apprendimenti non formali e
   informali e degli standard minimi di servizio del sistema nazionale
   di certificazione delle competenze, a norma dell'articolo 4, commi 58
   e 68, della legge 28 giugno 2012, n. 92." (GU Serie Generale n.39 del
   15-2-2013)

.. [8]
   MINISTERO DEL LAVORO E DELLE POLITICHE SOCIALI. DECRETO 8 gennaio
   2018. Istituzione del Quadro nazionale delle qualificazioni
   rilasciate nell'ambito del Sistema nazionale di certificazione delle
   competenze di cui al decreto legislativo 16 gennaio 2013, n. 13. (GU
   Serie Generale n.20 del 25-01-2018)

.. [9]
   https://ec.europa.eu/jrc/en/publication/eur-scientific-and-technical-research-reports/digcomp-21-digital-competence-framework-citizens-eight-proficiency-levels-and-examples-use

.. [10]
   http://www.agid.gov.it/sites/default/files/digcomp2-1_ita.pdf

.. [11]
   `http://europass.cedefop.europa.eu/it/home <http://europass.cedefop.europa.eu/it/home>`__ 

.. [12]
   `http://www.agid.gov.it/notizie/2017/10/17/agid-cerca-72-collaboratori-lattuazione-del-piano-triennale-crescita-digitale <http://www.agid.gov.it/notizie/2017/10/17/agid-cerca-72-collaboratori-lattuazione-del-piano-triennale-crescita-digitale>`__

.. [13]
   `http://www.anpal.gov.it/Notizie/Pagine/Avviso-pubblico-per-soggetti-attuatori-dell-intervento-Competenze-ICT-per-i-giovani-del-Mezzogiorno.aspx <http://www.anpal.gov.it/Notizie/Pagine/Avviso-pubblico-per-soggetti-attuatori-dell-intervento-Competenze-ICT-per-i-giovani-del-Mezzogiorno.aspx>`__

.. [14]
   `http://professioni.istat.it/cp2011/ <http://professioni.istat.it/cp2011/>`__

.. |image0| image:: media/image1.png
   :width: 6.69306in
   :height: 8.02222in
.. |image1| image:: media/image2.png
   :width: 6.6875in
   :height: 4.8125in
